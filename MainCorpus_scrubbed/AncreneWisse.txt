i þe feaderes ant i þe sunes ant i þe hali gastes nome her biginneþ ancrene wisse al þet gode religiuse doþ oþer werieþ efter þe uttre riwle al togedere is hervore al nis bute ase tole to timbrin hertowart al nis bute as þuften to servi þe leafdi to riwlin þe heorte þis an boc is todealet in eahte leasse bokes nu mine leove sustren þis boc ich todeale on eahte destinctiuns þet ȝe cleopieþ dalen ant euch wiþute monglunge spekeþ al bi himseolf of sunderliche þinges ant þah euchan riht falleþ efter oþer ant is þe leatere eaver iteiet to þe earre þe earste dale spekeþ al of ower servise þe oþer is hu ȝe schulen þurh ower fif wittes witen ower heorte þet ordre ant religiun ant sawle lif is inne i þis destinctiun aren chapitres five as fif stuchen efter fif wittes þe witeþ þe heorte as wakemen hwerse ha beoþ treowe ant spekeþ of euch wit sunderlepes o rawe þe þridde dale is of anes cunnes fuheles þe daviþ i þe sawter eveneþ himseolf to as he were ancre ant hu þe cunde of þe ilke fuheles beoþ ancren iliche þe feorþe dale is of fleschliche fondunges ant gasteliche baþe ant confort aȝeines ham ant of hare salven þe fifte dale is of schrift þe seste dale is of penitence þe seoveþe of schir heorte hwi me ah ant hwi me schal luvien ant hwet binimeþ us his luve ant let us him to luvien þe eahtuþe dale is al of þe uttre riwle earst of mete ant of drunch ant of oþre þinges þet falleþ þerabuten þerefter of þe þinges þe ȝe mahen undervon ant hwet þinges ȝe mahen witen oþer habben þerefter of ower claþes ant of swucche þinges as þerabuten falleþ þerefter of ower werkes of doddunge ant of blodletunge of ower meidnes riwle aleast hu ȝe ham schulen leofliche learen her biginneþ þe earste boc of ures ant ureisuns þe gode beoþ to seggen hwen ȝe earst ariseþ blesciþ ow ant seggeþ ant biginneþ anan wiþ up ahevene ehnen ant honden toward heovene buhinde o cneon forþ ward upo þe bedde ant seggeþ swa al þe ymne ut wiþ þe verset ant te ureisun herefter scheoiende ow ant claþinde ow seggeþ ant þis word seggeþ eaver aþet ȝe beon al greiþe þis word habbeþ muchel on us ant i muþ ofte euch time þet ȝe mahen sitten ȝe oþer stonden hwen ȝe beoþ al greiþe sprengeþ ow wiþ haliweater þet ȝe schulen eaver habben ant þenchen o godes flesch ant on his deorewurþe blod þet is abuve þe hehe weoved ant falleþ adun þertowart wiþ þeose gretunges alswa ȝe schule don hwen þe preost halt hit up ed te measse ant bivore þe hwen ȝe schule beon ihuslet efter þis falleþ o cneon to ower crucifix wiþ þeose fif gretunges ine munegunge of godes fif wunden ant wiþ þis word beateþ on ower breoste hwase ne con þeos five segge þe earste cneolinde fif siþen ant blesciþ ow wiþ euchan of þeose gretunges ant wiþ þeose wordes beateþ ower heorte ant cusseþ þe eorþe icruchet wiþ þe þume þe refter wendeþ ow to ure leafdi onlicnesse ant cneoliþ wiþ fif aleast to þe oþre ymagnes ant to ower relikes luteþ oþer cneoliþ nomeliche to þe halhen þe ȝe habbeþ to þurh luve iturnd ower weofdes swa muche þe reaþere ȝef ei is ihalhet þerefter ananriht ure leafdi uhtsong ant seggeþ o þis wise ȝef hit is werc dei falleþ to þer eorþe ȝef hit is halidei buhinde sumdeal duneward seggeþ ant ba stille rihteþ ow up þe refter ant seggeþ makieþ on ower muþ a creoiz wiþ þe þume ed a large creoiz wiþ þe þume ant wiþ þe twa fingres from buve þe forheaved dun to þe breoste ant falleþ to þe eorþe ȝef hit is wercdei wiþ oþer buheþ duneward ȝef hit is halidei aþet þus ed euch ant ed te biginnunge of þe ant i þe ed ant ed te ant hwerse ȝe eaver hereþ nome inempnet ant ed euch þet falle to ower ures ant to þe ant to þe collecte ed eavereuch tide ant ed te leatemeste vers of eavereuch ymne ant ed te leaste vers wiþuten an of þe salm ed alle þes ilke ȝef hit is halidei buheþ sumdel dunewart ȝef hit is wercdei falleþ to þer eorþe ed te biginnunge of eaver euch tide wiþ makieþ rodetaken as ich ear tahte ed buheþ oþer cneoliþ efter þet te dei is wiþ falleþ eaver adun ant ed tis word cusseþ þe eorþe ant alswa i þe ed tis word ant ed te messe i þe muchele ed ant euchan segge hire ures as ha haveþ iwriten ham ant euch tide sunderliche ase forþ as ȝe mahen seggeþ in his time ear to sone þen to leate ȝef ȝe ne mahen eaver halde þe time uhtsong bi niht i winter i sumer i þe dahunge þis winter schal biginnen ed te halirode dei ine hervest ant leasten aþet easter prime in winter earliche i sumer bi forþmarhen þe refter ȝef ȝe habbeþ neode for eani hihþe to speoken ȝe muhe seggen hit bivoren ant efter uhtsong anan ȝef hit swa neodeþ non eaver efter mete ant hwen ȝe slepeþ efter slep hwil þet sumer leasteþ bute hwen ȝe feasteþ i winter bivore mete hwen ȝe al veasteþ þe sunnedei þah efter mete for ȝe eoteþ twien ed te an salm ȝe schulen stonden ȝef ȝe beoþ eise ant ed te oþer sitten ant eaver wiþ rungen up ant buhen hwase mei stonden al on ure leafdi wurþschipe stonde o godes halve ed alle þe seove tiden singeþ ant ba bivoren ant efter efter euch tide bivore þe ed þreo tiden seggeþ wiþ bivoren uhtsong ant efter prime ant efter complie from ower complie aþet efter haldeþ silence efter evensong anan ower euche niht seggeþ hwen ȝe beoþ eise bute hit beo hali niht for feaste of nihe lesceuns þe cume ine marhen bivore cumplie oþer efter uhtsong wiþ þreo salmes ant wiþ þreo lesceuns euche niht sundri in aniversaries of ower leoveste freond seggeþ alle nihene i stude of ed euch psalmes ende ed sitteþ aþet alswa ed bute ed te lesceuns ant ed te ant from al ut i stude of seggeþ on ende ine marhen oþer i niht efter þe suffragies of uhtsong seggeþ commendaciun sittinde þe salmes cneolinde þe ureisuns oþer stondinde ȝef ȝe þus doþ euche niht bute ane sunneniht ȝe doþ muche betere in ameldei we seggeþ ba ant efter þe metegraces i twimeldei efter non ant ȝe alswa mote don seove psalmes seggeþ sittinde oþer cneolinde wiþ þe letanie fiftene psalmes seggeþ o þis wise þe earste five for owseolf ant for alle þe ow god doþ oþer unnen þe oþre five for þe peis of al hali chirche þe þridde five for alle cristene sawles efter þe forme five efter þe oþre five alswa efter þe þridde five þe ȝe schulen seggen wiþuten seove salmes ant þus þeose fiftene seggeþ abuten under for abute swuch time as me singeþ measse in alle religiuns ant ure laverd þolede pine upo þe rode ȝe ahen to beo nomeliche i beoden ant i bonen ant alswa from prime aþet midmarhen hwen preostes of þe worlt singeþ hare meassen ȝe mahen ȝef ȝe wulleþ seggen ower þis wise almihti godd feader sune hali gast as ȝe beoþ þreo an godd alswa ȝe beoþ an mihte an wisdom ant an luve ant þah is mihte iturnd to þe in hali writ nomeliche þu deorewurþe feader to þe wisdom seli sune to þe luve hali gast ȝef me an almihti godd þrile i þreo hades þes ilke þreo þinges mihte forte servi þe wisdom forte cweme þe luve ant wil to don hit mihte þet ich mahe don wisdom þet ich cunne don luve þet ich wulle don aa þet te is leovest as þu art ful of euch god alswa nis na god wone þeras þeose þreo beoþ mihte ant wisdom ant luve iveiet togederes þet tu ȝetti me ham hali þrumnesse i þe wurþschipe of þe þreo hwase hit haveþ oþer sum oþer of þe hali þrumnesse segge þe wulle a þin are for mine sunnen ahonget o rode for þe ilke fif wunden þe þu on hire bleddest heal mi blodi sawle of alle þe sunnen þet ha is wiþ iwundet þurh mine fif wittes i þe munegunge of ham þet hit swa mote beon deorewurþe laverd fif ȝef þu const oþer of þe creoiz sum oþer þis is an of þe beste for þe seove ȝiftes of þe hali gast þet ich ham mote habben ant for þe seove tiden þet hali chirche singeþ þet ich deale in ham slepe ich oþer wakie ant for þe seove bonen i þe aȝein þe seoven heaved ant deadliche sunnen þet tu wite me wiþ ham ant alle hare brokes ant ȝeove me þe seovene selie eadinesses þe þu havest laverd bihaten þine icorene i þin eadi nome seove for þe ten heastes þe ich ibroken habbe summe oþer alle ant meseolven towart te hwetse beo of oþerhwet untreoweliche iteoheþet i bote of þeose bruchen forte sahtni me wiþ þe deorewurþe laverd ten i þe wurþgunge of þine tweof apostles þet ich mote overal folhin hare lare þet ich mote habben þurh hare bonen þe tweolf bohes þe bloweþ of chearite as seinte writeþ blisfule laverd tweolf halhen þe ȝe luvieþ best in heore wurþgunge seggeþ oþer leas oþer ma as ow bereþ on heorte ant þet efterward wiþ hare collecte for alle þeo þe habbeþ eani god ido me iseid me oþer iunnen me ant for alle þe ilke þe wurcheþ þe six werkes of misericorde mearciable laverd six hwase wule segge þe salm bivore þe ant for alle þe sawlen þe beoþ forþfearen i þe bileave of þe fowr goddspelles þe haldeþ al cristendom upo fowr halves þet tu þe fowr marheȝeven ȝeove ham in heovene milzfule laverd fowr ȝef ȝe seggeþ nihene as þer beoþ nihene englene weoredes þet godd þurh his mearci hihi ham ut of pine to hare feolahredden ȝe doþ ȝet betere ant her alswa ȝe wulleþ seggeþ bivore þe ant bi dei sum time oþer bi niht gederiþ in ower heorte alle seke ant sarie þet wa ant poverte þolieþ þe pinen þe prisuns þolieþ ant habbeþ þer ha liggeþ wiþ irn hevie feþeret nomeliche of þe cristene þe beoþ in heaþenesse summe i prisun summe in ase muche þeowdom as oxe is oþer asse habbeþ reowþe of þeo þe beoþ i stronge temptatiuns alle hare sares setteþ in ower heorte ant sikeþ to ure laverd þet he neome reowþe of ham ant bihalde toward ham wiþ þe ehe of his are ant ȝef ȝe habbeþ hwile seggeþ þe salm i þe measse hwen þe preost heveþ up godes licome seggeþ þis vers stondinde ant þenne falleþ adun wiþ þeose gretunges ant swa al þe salm ut wiþ twien efter þe meassecos hwen þe preost sacreþ þer forȝeoteþ al þe world þer beoþ al ut of bodi þer i sperclinde luve bicluppeþ ower leofmon þe into ower breostes bur is iliht of heovene ant haldeþ him heteveste aþet he habbe iȝettet ow al þet ȝe eaver easkiþ þis ureisun bivore þe muchele rode is of muche strengþe abute middei hwase mei hwase ne mei þenne o sum oþer time þenche o godes rode ase muchel as ha eaver con mest oþer mei ant of his derve pine ant biginne þe refter þe ilke fif gretunges þe beoþ iwriten þe ruppe ant alswa cneolin to euch an ant blescin as hit seiþ þer ant beate þe breoste ant makie a þulli bone as ear eft biginne as ear alle five þe antefne as ear þe salm þe antefne as ear al ut ant tenne as ear to þe eorþe twien as ear þridde chearre riht alswa ant feorþe chearre ant fifte nawiht ne changeþ bute þe salmes ant te ureisuns þe forme salm þe oþer þe þridde þe feorþe þe fifte ant in euch beoþ fif vers þe fif ureisuns beoþ wiþ ant hwase ne con þeos fif ureisuns segge eaver an ant hwase þuncheþ to long leave þe salmes leafdi seinte for þe ilke muchele blisse þet tu hefdest inwiþ þe i þet ilke time þet godd godes sune efter þe engles gretunge nom flesch ant blod in þe ant of þe underfeng mi gretunge wiþ þe ilke ant make me telle lutel of euch blisse utewiþ ah frovre me inwiþ ant ernde me þeo of heovene ant ase wis as i þe ilke flesch þet he toc of þe nes neaver sunne ne i þin as me leveþ efter þe ilke tacunge hwetse bivore were clense mi sawle of fleschliche sunnen biginne þe aþet as me biginneþ antefne ant tenne þe salm ant efter þe salm al ut fif siþen ant þus to euch salm al ut fif siþen leafdi seinte for þe ilke muchele blisse þet tu hefdest þa þu sehe þe ilke blisfule bearn iboren of þi cleane bodi to moncunne heale wiþuten eavereuch bruche wiþ ihal meiþhad ant meidenes menske heal me þet am þurh wil tobroken as ich drede hwetse beo of dede ant ȝef me in heovene seon þi blisfule leor ant bihalde lanhure meidenes menske ȝef ich nam wurþe forte beon iblisset in hare ferredden as ear five leafdi seinte for þe ilke muchele blisse þet tu hefdest þa þu sehe þi deore deorewurþe sune efter his derve deaþ arisen to blisful lif his bodi sevevalt brihtre þen þe sunne ȝef me deien wiþ him ant arisen in him worltliche deien gasteliche libben dealen in his pinen feolahliche in eorþe forte beon i blisse his feolahe in heovene for þe ilke muchele blisse þet tu hefdest leafdi of his blisful ariste efter þi muchele sorhe efter mi sorhe þet ich am in her lead me to þi blisse fif siþen leafdi seinte for þe ilke muchele blisse þet tu hefdest þa þu sehe þi brihte blisfule sune þet te giws wenden forte aþrusmin i þruh se wurþliche ant se mihtiliche on hali þursdei stihe to his blisse into his riche of heovene ȝef me warpe wiþ him al þe worlt under fet ant stihennu heorteliche hwen ich deie gasteliche o domesdei al licomliche to heovenliche blissen fif siþen leafdi seinte for þe ilke muchele blisse þet fulde al þe eorþe þa he underveng þe into unimete blisse ant wiþ his blisfule earmes sette þe i trone ant cwene crune on heaved brihtre þen þe sunne heh heovenliche cwen underveng þeos gretunges of me swa on eorþe þet ich mote blisfulliche grete þe in heovene fif siþen ant þenne þet antefne antefne antefne antefne her sitteþ þe fifti oþer hundret oþer ma oþer leas efter þet me haveþ hwile on ende þet hwase wule mei stutten þe ruppe ananrihtes efter þe forme ureisun ant segge þenne hire tale of efter þe leaste salm eaver bivore þe salm biginnen an aþet ant segge stondinde þe salm þe salmes beoþ inumene efter þe fif leattres of ure leafdis nome hwasa nimeþ ȝeme ant al þis ilke ureisun efter hire fif heste blisses eorneþ bi five tele i þe antefnes ant tu schalt finden in ham gretunges five þe ureisuns þet ich nabbe buten ane imearket beoþ iwriten over al wiþute þe leaste leoteþ writen on a scrowe hwetse ȝe ne kunnen þus ich biginne mine oþer hwiles leafdi swete leafdi swetest alre leafdi leafdi leovest leafdi lufsumest leafdi leafdi seinte deorewurþe leafdi leafdi cwen of heovene leafdi cwen of are leafdi do me are leafdi meiden moder meiden godes moder moder meiden of milce moder of grace ant fallen to þer eorþe ant cussen hire wiþ þis leaste vers hwase is hal iheafdet ant tenne tene ant tene togederes þe teoheþe eaver þus forþ ant cusse þe eorþe on ende oþer degre oþer bench oþer sumhwet herres ant biginnen leafdi swete leafdi as ear þe forme tene þe fifti cneolinde up ant dun þe oþre cneolinde iriht up stille buten ed te sum semblant wiþ þe oþer cneo a lutel þe þridde tene adun ant upo þe elbohen riht to þer eorþe þe feorþe þe elbohen o degre oþer o bench ant eaver to þe lute wiþ þe heaved þe fifte tene stondinde ant eft biginne þe turn as i þe frumþe al þet ȝe eaver seggeþ of þulliche oþre bonen as ant on ower ahne wise salmes ant ureisuns ich am wel ipaiet euchan segge ase best bereþ hire on heorte verseilunge of sawter redunge of englisc oþer of frensch halie meditatiuns ower cneolunges hwense ȝe eaver mahen iȝemen ear mete ant efter eaver se ȝe mare doþ se godd ow eche forþre his deorewurþe grace ah lokiþ swa ich bidde ow þet ȝe ne beon neaver idel ah wurchen oþer reden oþer beon i bonen ant swa don eaver sumhwet þet god mahe of awakenin þe ures of þe hali gast ȝef ȝe ham wulleþ seggen seggeþ euch tide of ham bivoren ure leafdi tide toward te preostes tiden hercniþ se forþ as ȝe mahen ah wiþ him ne schule ȝe nowþer verseilin ne singen þet he hit mahe iheren ower graces stondinde bivore mete ant efter as ha beoþ iwriten ow ant wiþ þe gaþ bivoren ower weoved ant endiþ þear þe graces bitweone mel þe drinken wule segge ant blesci efterwart hwense ȝe gaþ to ower bedd i niht oþer in even falleþ o cneon ant þencheþ i hwet ȝe habbeþ i þe dei iwreaþet ure laverd ant crieþ him ȝeorne merci ant forȝevenesse ȝef ȝe habbeþ ei god idon þonkiþ him of his ȝeove wiþute hwam we ne mahen ne wel don ne wel þenchen ant seggeþ ant ant stondinde ant aleast þenne wiþ þreo creoiz wiþ þe þume upo þe forheaved ant þenne a large creoiz as ed wiþ ant tenne fowr creoiz o fowr half wiþ þeose fowre efter warde clauses on ende on owseolf ant o þe bedd baþe i bedd se vorþ se ȝe mahen ne do ȝe ne ne þenchen na þing bute slepen þe ne con oþer uhtsong oþer ne mei hit seggen segge for uhtsong þritti ant efter euch ant efter euch aleast hwase con for evensong twenti for euch oþer tide segge fiftene o þis ilke wise bute þet ed uhtsong schal seggen earst hwase con ant ed complie ed alle þe oþre tiden hwase is unheite forkeorve of uhtsong tene of euch of þe oþre five þe halvendal of euchan ȝef ha is seccre hwase is ful meoseise of al beo ha cwite neome hire secnesse nawt ane þolemodliche ah do swiþe gleadliche ant al is hiren þet hali chirche ret oþer singeþ þah ȝe ahen of godd þenchen in euch time meast þah in ower tiden þet ower þohtes ne beon fleotinde þenne ȝef ȝe þurh ȝemeles gluffeþ of wordes oþer misneomeþ vers neomeþ ower dun ed ter eorþe wiþ þe hond ane al fallen adun for muche misneomunge ant schawiþ ofte i schrift ower ȝemeles herabuten þis is nu þe forme dale þe haveþ ispeken hiderto of ower servise hwetse beo þerof þeose riwlen herefter ich walde ha weren of alle as ha beoþ of ow þurh godes grace ihalden her biginneþ þe oþer dale of þe heorte warde þurh þe fif wittes wiþ alles cunnes warde dohter seiþ wite wel þin heorte for sawle lif is in hire ȝef ha is wel iloket þe heorte wardeins beoþ þe fif wittes sihþe ant herunge smechunge ant smeallunge ant euch limes felunge ant we schulen speoken of alle for hwase wit þeose wel he deþ bode he wit wel his heorte ant his sawle heale þe heorte is a ful wilde beast ant makeþ moni liht lupe as seint seiþ na þing ne etfliþ mon sonre þen his ahne heorte daviþ godes prophete meande i sum time þet ha wes etsteart him þet is min heorte is edflohe me ant eft he blisseþ him ant seiþ þet ha wes icumen ham laverd he seiþ min heorte is icumen aȝein eft ich hire habbe ifunden hwense hali mon ant se wis ant se war lette hire edstearten sare mei anoþer of hire fluht carien ant hwer edbrec ha ut from daviþ þe hali king godes prophete hwer godd wat ed his ehþurl þurh a sihþe þet he seh þurh a bihaldunge as ȝe schulen efter iheren forþi mine leove sustren þe leaste þet ȝe eaver mahen luvieþ ower þurles alle beon ha lutle þe parlurs least ant nearewest þe claþ in ham beo twafald blac þet claþ þe cros hwit wiþinnen ant wiþuten þet blake claþ bitacneþ þet ȝe beoþ blake ant unwurþ to þe world wiþuten þet te soþe sunne haveþ utewiþ forculet ow ant swa wiþuten as ȝe beoþ unseowlich imaket ow þurh gleames of his grace þe hwite cros limpeþ to ow for þreo crosses beoþ read ant blac ant hwit þe reade limpeþ to þeo þe beoþ for godes luve wiþ hare blodschedunge irudet ant ireadet as þe martirs weren þe blake cros limpeþ to þeo þe makieþ i þe worlt hare peni tence for ladliche sunnen þe hwite limpeþ ariht to hwit meidenhad ant to cleannesse þet is muche pine wel forte halden pine is ihwer þurh cros idon to understonden þus bitacneþ hwit cros þe warde of hwit chastete þet is muche pine wel to biwitene þe blake claþ alswa teke þe bitacnunge deþ leasse eil to þe ehnen ant is þiccre aȝein þe wind ant wurse to seon þurh ant halt his heow betere for wind ant for oþer hwet lokiþ þet te parlures claþ beo on eavereuch half feaste ant wel itachet ant witeþ þer ower ehnen leaste þe heorte edfleo ant wende ut as of daviþ ant ower sawle seccli sone se heo is ute ich write muchel for oþre þet nawiht ne rineþ ow mine leove sustren for nabbe ȝe nawt te nome ne ne schulen habben þurh þe grace of godd of totilde ancres ne of tollinde locunges ne lates þet summe oþer hwiles weilawei uncundeliche makieþ for aȝein cunde hit is ant unmeaþ sulli wunder þet te deade dotie ant wiþ cwike worltmen wede þurh sunne me leove sire seiþ sum ant is hit nu se overuvel forte totin utwart ȝe hit leove suster for uvel þe þer kimeþ of hit is uvel ant overuvel to eavereuch ancre nomeliche to þe ȝunge ant to þe alde forþi þet ha to þe ȝungre ȝeoveþ uvel forbisne ant scheld to werien ham wiþ for ȝef ei edwit ham þenne seggeþ ha anan me sire þeo deþ alswa þet is betere þen ich am ant wat betere þen ich hwet ha haveþ to donne leove ȝunge ancre ofte a ful haher smiþ smeoþeþ a ful wac cnif þe wise folhe i wisdom ant nawt i folie an ald ancre mei do wel þet te þu dest uvele ah totin ut wiþuten uvel ne mei ower nowþer nim nu ȝeme hwet uvel beo icumen of totunge nawt an uvel ne twa ah al þe wa þet nu is ant eaver ȝete wes ant eaver schal iwurþen al com of sihþe þet hit beo soþ lo her preove þurh þet he seh ant biheold on himseolf his ahne feiernesse leop into prude ant bicom of engel eatelich deovel of eve ure alde moder is iwriten on alre earst in hire sunne inȝong of hire ehsihþe þet is eve biheold o þe forboden eappel ant seh hine feier ant feng to delitin i þe bihaldunge ant toc hire lust þertoward ant nom ant et þe rof ant ȝef hire laverd low hu hali writ spekeþ ant hu inwardliche hit teleþ hu sunne bigon þus eode sihþe bivoren ant makede wei to uvel lust ant com þe dede þerefter þet al moncun ifeleþ þes eappel leove suster bitacneþ alle þe þing þet lust falleþ to ant delit of sunne hwen þu bihaldest te mon þu art in eve point þu lokest o þe eappel hwase hefde iseid to eve þa ha weorp earst hire ehe þe ron a eve went te awei þu warpest ehe o þi deaþ hwet hefde ha iondsweret me leove sire þu havest woh hwerof chalengest tu me þe eappel þet ich loki on is forbode me to eotene ant nawt to bihalden þus walde eve inohreaþe habben iondsweret o mine leove sustren as eve haveþ monie dehtren þe folhiþ hare moder þe ondswerieþ o þisse wise me wenest tu seiþ sum þet ich wulle leapen on him þah ich loki on him godd wat leove suster mare wunder ilomp eve þi moder leop efter hire ehnen from þe ehe to þe eappel from þe eappel i parais dun to þer eorþe from þe eorþe to helle þer ha lei i prisun fowr þusent ȝer ant mare heo ant hire were ba ant demde al hire ofsprung to leapen al efter hire to deaþ wiþuten ende biginnunge ant rote of al þis ilke reowþe wes a liht sihþe þus ofte as me seiþ of lutel muchel waxeþ habbe þenne muche dred euch feble wummon hwen þeo þe wes riht ta iwraht wiþ godes honden wes þurh a sihþe biswiken ant ibroht into brad sunne þet al þe world overspreadde a meiden dyna het dohter as hit teleþ i eode ut to bihalden uncuþe wummen ȝet ne seiþ hit nawt þet ha biheold wepmen ant hwet come wenest tu of þet bihaldunge ha leas hire meidenhad ant wes imaket hore þe refter of þet ilke weren trowþen tobrokene of hehe patriarches ant a muchel burh forbearnd ant te king ant his sune ant te burhmen islein þe wummen ilead forþ hire feader ant hire breþren se noble princes as ha weren utlahen imakede þus eode ut hire sihþe al þullich þe hali gast lette writen o boc forte warni wummen of hare fol ehnen ant nim þerof ȝeme þet tis uvel of dyna com nawt of þet ha seh sichen emores sune þet ha sunegede wiþ ah dude of þet ha lette him leggen ehnen on hire for þet tet he dude hire wes i þe frumþe sare hire unþonkes alswa þurh þet ha unwreah hire i daviþes sihþe ha dude him sunegin on hire se hali king as he wes ant godes prophete nu kimeþ forþ a feble mon halt him þah ahelich ȝef he haveþ a wid hod ant a loke cape ant wule iseon ȝunge ancres ant loki nede ase stan hu hire wlite him liki þe naveþ nawt hire leor forbearnd i þe sunne ant seiþ ha mei baldeliche iseon hali men ȝe swucche as he is for his wide sleven me surquide sire ne herest tu þet daviþ godes ahne deorling bi hwam he seolf seide ich habbe ifunden quoþ he mon efter min heorte þes þe godd seolf seide bi þis deorewurþe sahe king ant prophete icuret of alle þes þurh an ehewurp to a wummon as ha wesch hire lette ut his heorte ant forȝet himseolven swa þet he dude þreo utnume heaved ant deadliche sunnen o spusbruche þe leafdi þet he lokede on treisun ant monslaht on his treowe cniht urie hire laverd ant tu a sunful mon art se swiþe hardi to keasten cang ehnen upo ȝung wummon ȝe mine leove sustren ȝef ei is anewil to seon ow ne wene ȝe þer neaver god ah leveþ him þe leasse nulle ich þet nan iseo ow bute he habbe of ower meistre spetiale leave for alle þe þreo sunnen þet ich spec of least ant al þet uvel of dina þet ich spec of herre al com nawt forþi þet te wummen lokeden cangliche o wepmen ah for heo unwriȝen heom in monnes echsiþþe ant duden hwarþurch ha machten fallen in sunne forþi wes ihaten on godes laȝe þet put were iwriȝen eaver ant ȝef ani were unwriȝen ant beast feolle þerin he þe unwreah þe put hit schulde ȝelden þis is a swiþe dredful word to wummon þet schaweþ hire to wepmones echne heo is bitacned bi þeo þet unwriþ þe put þe put is hire feire neb hire hwite swire hire lichte echnen hond ȝef ha halt forþ in his echȝesihþe ȝet beoþ hire word put bute ha beon þe bet iset al ȝet þe feaȝeþ hire hwetse hit eaver beo þurch hwat machte sonre fol luve awacnin al ure laverd put cleopeþ þis put he hat þet beo ilided þet beast þe rin ne falle ant druncni in sunne best is þe beastlich mon þet ne þenchet naut on god ne ne noteþ naut his wit as mon ach to donne ach secheþ for to fallen in þis put þet ich spec of ȝef he hit open fint ach þe dom is ful strong to þeo þe þe put unlideþ for heo schal ȝelde þe best þet þe rin biþ ifallen ha is witi of his deaþ biforen ure laverd ant schal for his saule ondsweren an domesdei ant ȝelde þe bestes lure hwenne ha navet oþer ȝeld þenne hireseolven strong ȝeld is her mid alle ant godes dom is ant his heste þet heo hit ȝelde allegate for heo unlidede þe put þet hit adrong inne þu þet unwrisd þis put þu þet dest ani þing þurch hwet mon is of þe fleschliche ifonded þach þu hit nute naut dred þis dom swiþe ant ȝef he is ifonded swa þet he sunege deadliche on ani wise þach hit ne beo naut wiþ þe bute wiþ wil toward þe oþer ȝef he secheþ to fullen ed sum oþer þe fondunge þet of þe þurch þi dede awacnede beo al siker of þe dom þu schalt ȝelde þe best for þe puttes openunge ant buten þu beo iscrive þerof acorien his sunne hund wule in bluþelich hwarse he fint open þet þe muþ ne mei for scheome þe licht echye spekeþ hit ant is as erendebeorere of þe lichte heorte ach nu is sum wummon þe nalde for nan þing wilni fulþe to mon ant þach ne rochte ha neaver þach he þochte toward hire ant were of hire ifondet ant nu deþ sein ba twa þeos in a cuple wilnin ant habbe wil forto beon iwilned ȝirni mon oþer habbe wil forto beon iȝirned of mon ba is haved sunne þe echnen beoþ þe forme arewen of lecheries prickes alswa ase men worreþ mid þreo cunes wepnes wiþ scheotung ant wiþ speres ord ant wiþ sweordes egge al richt wiþ þilke wepnen þet is wiþ schute of eche wiþ spere of wundinde word wiþ sweord of deadlich hond werreþ lecherie þe stinkinde hore upon þe lavedi chastete þet is godes spuse earest scheot þe arewen of þe licht echnen þe fleoþ lichtliche forþ ase flaa þet is iviþered ant stikeþ i þere heorte þerefter schakeþ hire spere ant neolachet upon hire ant mid schakinde word ȝeveþ speres wunde sweordes dunt is dunricht þet is þe hondlunge for sweord smit of nech ant ȝeveþ deaþes dunt ant hit is weilawei nech ido wiþ ham þe cumeþ swa nech togederes þet ouþer hondli oþer oþer ifele oþer hwase is wis ant seli wiþ þe schute wite hire þet is wite hire echnen for al þet uvel þerefter kimeþ of þe echne arewen ant nis ha muche chang oþer to folhardi þe hald hire heved baltliche ut of þe opene carnel hwil me wiþ utewiþ assailleþ þe castel sikerliche ure þe werreur of helle he scheot as ich wene ma to an ancre þenne to seovene ant fifti lavedis i þe worlde þe of þe castel beoþ hire husþurles as deþ com seiþ sein into þe world þorch sunne asswa deaþ þurch þeos echþurles haveþ inȝong to þe saule laverd as men walden steoke feste uh þurl of hire hus for hwon þet heo machten bisteoken deaþ þe rute ant an ancre nule naut tunen hire eilþurl aȝein þe deaþ of saule ant mid good richt muȝen ha beon ihaten eilþurles for ha habbeþ idon muchel eil to moni ancre al holi writ is ful of warningge of eie laverd he seiþ david went awei min echnen from þe worldes dweole ich abbe ifestned foreward seiþ mid min echnen þet ich ne misþenche hu dele þencheþ me mid echye god hit wat he seiþ wel for efter þe echye kimeþ þe þocht ant þerefter þe dede þet wiste wel þet mende þus weilawei he seiþ min eche haveþ irobbed al min saule hwenne godes prophete makede þulli mon of eche hwic man wenest þu þet beo icumen to moni mon ant to moni wumman sorege of heore echye þe wise askiþ hweþer ani þing harmi mare wimmon þenne deþ hire echye al þe leor he seiþ schal floȝen of teres for þe ehesichþe ane þis is nu of þis wit i noch iseid to warni þe seli we schulen þauh sone herefter speken herof more inwiþ þe gale heorte nawt ane euch fleschlich hondlunge ah ȝetten euch gal word is ladlich vilainie ant godes grome wurþe þah hit ne weoxe forþre bitweone mon ant ancre nu þurh riht godes wrake geaþ hit forþre ant forþre ant bikimeþ ofte ant ear me least wene into þet fule sunne we hit habbeþ weilawei iherd of inohe ne leve namon ancre þe let in monnes ehe to schawin hireseolven over al þet ȝe habbeþ iwriten in ower riwle of þinges wiþuten þis point þis article of wel to beo bitunde ich wulle beo best ihalden to wummon þe wilneþ hit openiþ ow o godes half ȝef ha ne spekeþ nawt þe rof leoteþ swa i wurþen bute ȝef ȝe dreden þet heo þe refter beo iscandlet of hire ahne suster haveþ sum ibeon itemptet in toward ower weoved ne beode ȝe na mon forte bihalden ah ȝef his devotiun bit hit ant haveþ grant draheþ ow wel inward ant te veil adun toward ower breoste ant sone doþ þe claþ aȝein ant festniþ heteveste ȝef he lokeþ toward bed oþer easkeþ hwer ȝe liggeþ ondswerieþ lihtliche sire þerof wel mei duhen ant haldeþ ow stille ȝef bischop kimeþ to seon ow hihiþ sone towart him ah sweteliche bisecheþ him ȝef he bit to seon ow þet ȝe moten þeronont halden ow towart him as ȝe habbeþ idon ant doþ to alle oþre ȝef he wule allegate habben a sihþe lokiþ þet hit beo ful scheort þe veil anan adun ant draheþ ow bihinden an ancre wearnde eadmodliche sein hire sihþe ant he þervore dude hire þe menske þet he neaver ne dude to nan oþer ant hervore hire word is aþet cume þis dei iboren in hali chirche for as we redeþ of hire hwase wule hire windowes witen wel wiþ þe uvele ha mot ec wiþ þe gode hwense ȝe moten to eani mon eawiht biteachen þe hond ne cume nawt ut ne ower ut ne his in ant ȝef hit mot cumen in ne rine nowþer oþer heo is siker seiþ hali writ þe feor from grunen draheþ hire ant þeo þe luveþ peril i peril ha schal fallen þe deofles grune is ofte itild þer me least weneþ nis nan þet nis dredful þet ha nis ilecchet for godd nule wite nan þet is se folhardi þet ha ne wit wearliche wiþ him hireseolven þis is nu of þis wit inoh i seid ed tis chearre to warnin þen seli we schulen þah sone herefter speoken herof mare spellunge ant smechunge beoþ i muþ baþe as sihþe is i þe ehe ah we schulen leten smechunge aþet we speoken of ower mete ant speoken nu of spellunge ant þerefter of herunge of ba imeane sumchearre as ha gaþ togederes on alre earst hwen ȝe schulen to ower parlurs þurl witeþ ed ower meiden hwa hit beo þet beo icumen for swuch hit mei beon þet ȝe schule essinien ow hwen ȝe alles moten forþ crossiþ ful ȝeorne muþ ehnen ant earen ant te breoste mid al ant gaþ forþ mid godes dred to preost on earst ant þe refter þet he ah to seggen hercniþ hise wordes ant haldeþ ow al stille þet hwen he parteþ from ow þet he ne cunne ower god ne ower uvel nowþer ne ne cunne ow nowþer lastin ne preisin sum is se wel ilearet oþer se wis iwordet þet ha walde he wiste hit þe sit ant spekeþ toward hire ant ȝelt him word aȝein word ant forwurþeþ meistre þe schulde beon ancre ant leareþ him þet is icumen hire forte learen walde bi hire tale beon sone wiþ wise icuþþet ant icnawen icnawen ha is for þurh þet ilke þet ha weneþ to beo wis ihalden he understont þet ha is sot for ha hunteþ efter pris ant kecheþ lastunge for ed te alre leaste hwen he is awei iwent þeos ancre he wule seggen is of muche speche eve heold i parais long tale wiþ þe neddre talde him al þe lesceun þet godd hefde ired hire ant adam of þe eappel ant swa þe feond þurh hire word understod ananriht hire wacnesse ant ifond wei toward hire of hire forlorenesse ure leafdi seinte dude al on oþer wise ne talde ha þen engel na tale ah easkede him scheortliche þing þet ha ne cuþe ȝe mine leove sustren folhiþ ure leafdi ant nawt te cakele eve forþi ancre hwetse ha beo hu muchel se ha eaver cunne halde hire stille nabbe ha nawt henne cunde þe hen hwen ha haveþ ileid ne con bute cakelin ah hwet biȝet ha þe rof kimeþ þe kaue ananriht ant reaveþ hire hire eairen ant fret of þet schulde forþ bringe cwike briddes al riht alswa þe cave deovel bereþ awei from cakelinde ancres ant forswolheþ al þe god þet ha istreonet habbeþ þet schulde as briddes beoren ham up towart heovene ȝef hit nere icakelet þe wrecche povre peoddere mare nurþ he makeþ to ȝeien his sape þen þe riche mercer al his deorewurþe ware as is iseid herefter to sum gastelich mon þet ȝe beoþ trusti upon as ȝe mahe beon o lut god is þet ȝe easki read ant salve þet he teache ow toȝeines fondunges ant i schrift schawiþ him ȝef he wule iheren ower greaste ant ower ladlukeste sunnen forþi þet him areowe ow ant þurh þe areownesse inwardluker crie mearci for ow ant habbe ow in his bonen ah witeþ ow ant beoþ warre he seiþ ure laverd for monie cumeþ to ow ischrud mid lombes fleos ant beoþ wedde wulves worltliche leveþ lut religiuse ȝet leas ne wilni ȝe nawt to muchel hare cuþþunge eve wiþute dred spec wiþ þe neddre ure leafdi wes offearet of speche ure freres prechurs ant ure freres meonurs beoþ of swuch ordre þet al folc mahte wundrin ȝef ei of ham wende ehe towart te wude lehe forþi ed euch time þet eani of ham þurh chearite kimeþ ow to learen ant to frovrin i godd ȝef he is preost seggeþ ear þen he parti ich schrive me to godd almihti ant to þe þet ich as ich drede riht repentant neaver nes of mine greaste sunnen þet ich habbe ischawet to mine schriftfeaderes ant tah min entente beo to beten ham herinne ich hit do se povreliche ant sunegi in oþre deihwamliche seoþþen ich wes nest ischriven ant þet wes þenne ant of þe ant nempnin ich habbe þus isunget ant segge o hwucche wise as hit is iwriten ow in ower schriftes boc towart te ende þe rof ant aleast seggeþ þis ant muche mare ant bide him undervo þe spetiale in his god ant þonke him of his inturn ant bisech him aleast greten þe ant te ant þet ha bidden for þe wiþuten witnesse of wummon oþer of wepmon þe ow mahe iheren ne speoke ȝe wiþ na mon ofte ne longe ant tah hit beo of schrift allegate i þe ilke hus oþer þer he mahe iseon toward ow sitte þe þridde bute ȝef þe ilke þridde oþer stude trukie þis nis nawt for ow leove sustren iseid ne for oþre swucche nawtforþi þe treowe is ofte mistrowet ant te saclese bilohen as josep i of þe gale leafdi for wone of witnesse me leveþ þe uvele sone ant te unwreaste bliþeliche liheþ o þe gode sum unseli haveþ hwen ha seide ha schraf hire ischriven hire al to wundre forþi ahen þe gode habben eaver witnesse for twa acheisuns nomeliche þe an is þet te ondfule ne mahe lihen on ham swa þet te witnesse ne pruvie ham false þe oþer is forte ȝeoven þe oþre forbisne ant reavi þe uvele ancre þe ilke unseli gile þet ich of seide ut þurh þe chircheþurl ne halde ȝe tale wiþ namon ah beoreþ þerto wurþmunt for þe hali sacrement þet ȝe seoþ þerþurh ant neomeþ oþerhwile to ower wummen þe huses þurl to oþre þe parlur speoken ne ahe ȝe bute ed tes twa þurles silence eaver ed te mete ȝef oþre religiuse as ȝe witen doþ hit ȝe ahen over alle ȝef ei haveþ deore geast do hire meidnes as in hire stude to gleadien hire feire ant heo schal habbe leave forte unsperren hire þurl eanes oþer twien ant makie sines toward hire of a glead chere summes curteisie is iturnt hire to uvel under semblant of god is ofte ihulet sunne ancre ant huses leafdi ah muchel to beon bitweonen euche fridei of þe ȝer haldeþ silence bute hit beo duble feaste ant tenne haldeþ hit sum oþer dei i þe wike i þe advenz ant i þe umbriwiken weodnesdei ant fridei i þe lenten þreo dahes ant al þe swiingwike aþet non on easter even to ower wummen ȝe mahen þah seggen wiþ lut word hwetse ȝe wulleþ ȝef eani god mon is of feorren icumen hercniþ his speche ant ondswerieþ wiþ lut word to his easkunges muche fol were þe mahte to his bihove hweþer se he walde grinden greot oþer hweate ȝef he grunde þe greot ant lette þe hweate hweate is hali speche as seint seiþ heo grint greot þe chafleþ þe twa cheken beoþ þe twa grindel stanes þe tunge is þe cleappe lokiþ leove sustren þet ower cheken ne grinden neaver bute sawle fode ne ower eare ne drinke neaver bute sawle heale ant nawt ane ower eare ah ower ehþurl sperreþ to aȝeines idel speche to ow ne cume na tale ne tidinge of þe worlde ȝe ne schule for na þing wearien ne swerien bute ȝef ȝe seggen witerliche oþer sikerliche oþer o sum swuch wise ne preachi ȝe to na mon ne mon ne easki ow cunsail ne ne telle ow readeþ wummen ane seint forbeot wummen to preachin na wepmon ne chastie ȝe ne edwiten him his unþeaw bute he beo þe overcuþre halie alde ancres hit mahe don summes weis ah hit nis nawt siker þing ne ne limpeþ nawt to ȝunge hit is hare meoster þe beoþ over oþre iset ant habbeþ ham to witene as hali chirche larewes ancre naveþ forte loken bute hire ant hire meidnes halde euch hire ahne meoster ant nawt ne reavi oþres moni weneþ to do wel þe deþ al to wundre for as ich seide ear under semblant of god is ofte ihulet sunne þurh swuch chastiement haveþ sum ancre arearet bitweonen hire ant hire preost oþer a falsinde luve oþer a muche weorre þet is þe ende of þe tale seiþ seneke þe wise ich chulle þet ȝe speoken seldene ant þenne lutel moni punt hire word forte leote ma ut as me deþ weater ed mulne swa duden freond þe weren icumen to frovrin him seten stille seoveniht ah þa ha hefden alles bigunnen to speokene þa ne cuþen ha neaver stutten hare cleappe swa hit is of monie as sein seiþ silence is wordes fostrilt ant bringeþ forþ chaffle on oþer half as he seiþ long silence ant wel iwist nedeþ þe þohtes up towart heovene alswa as ȝe mahe seon weater hwen me punt hit ant stoppeþ hit bivore wel þet hit ne mahe duneward þenne is hit inedd aȝein forte climben uppart ant ȝe al þisses weis pundeþ ower wordes forstoppiþ ower þohtes as ȝe wulleþ þet ha climben ant hehin toward heovene ant nawt ne fallen duneward ant tofleoten ȝont te worlt as deþ muchel chaffle hwen ȝe nede moten a lute wiht lowsiþ up ower muþes flodȝeten as me deþ ed mulne ant leoteþ adun sone ma sleaþ word þen sweord lif ant deaþ seiþ is i tunge honden hwa se witeþ wel his muþ he witeþ he seiþ his sawle hwase ne wiþhalt his wordes seiþ þe wise he is as þe burh wiþute wal þet ferde mei in over al þe feond of helle mid his ferd wend þurhut te tutel þe is eaver open into þe heorte i hit teleþ þet an hali mon seide þa me preisede ane breþren þet he hefde iherd of muche speche gode quoþ he ha beoþ ah hare wununge naveþ na ȝete hare muþ meaþeleþ eaver hwase eaver wule mei gan in ant leaden forþ hare asse þet is hare unwise sawle forþi seiþ sein þet is ȝef eni weneþ þet he beo religius ant ne bridli nawt his tunge his religiun is fals he gileþ his heorte he seiþ swiþe wel ne bridleþ nawt his tunge bridel nis nawt ane i þe horses muþ ah sit sum upo þe ehnen ant geaþ abute þe earen for alle þreo is muche neod þet ha beon ibridlet ah i þe muþ sit tet irn ant o þe lihte tunge for þear is meast neod hald hwen þe tunge is o rune ant ifole to eornen ofte we þencheþ hwen we foþ on to speoken forte speoke lutel ant wel isette wordes ah þe tunge is slubbri for ha wadeþ i wete ant slit lihtliche forþ from lut word into monie ant tenne as seiþ ne mei nawt muche speche ne ginne hit neaver se wel beo wiþute sunne for from soþ hit slit to fals ut of god into sum uvel from meosure into unimete ant of a drope waxeþ into a muche flod þe adrencheþ þe sawle for wiþ þe fleotinde word tofleoteþ þe heorte swa þet longe þe refter ne mei ha beon riht igederet togederes þis beoþ seint word in his ase neh as ure muþ is to worldlich speche ase feor he is godd hwen he spekeþ toward him ant bit him eani bone forþi is þet we ȝeiȝeþ upon him ofte ant he firseþ him awei frommard ure stevene ne nule nawt iheren hire for ha stinkeþ to him al of þe worldes meaþelunge ant of hire chafle hwase wule þenne þet godes eare beo neh hire tunge firsi hire from þe world elles ha mei longe ȝeiȝen ear godd hire ihere ant seiþ þurh þet is þah ȝe makien monifalde ower bonen to ward me ȝe þe pleieþ wiþ þe world nule ich ow nawt iheren ah ich wulle turne me awei hwen ȝe heoveþ toward me hehe ower honden ure deorewurþe leafdi seinte þe ah to alle wummen to beo forbisne wes of se lutel speche þet nohwer in hali writ ne finde we þet ha spec bute fowr siþen ah for se selt speche hire wordes weren hevie ant hefden muche mihte hire forme wordes þet we redeþ of weren þa ha ondswerede þen engel ant teo weren se mihtie þet wiþ þet ha seide ed tis word godes sune ant soþ godd bicom mon ant te laverd þet al þe world ne mahte nawt bifon bitunde him inwiþ hire meidnes wombe hire oþre wordes weren þa ha com ant grette hire mehe ant hwet mihte wes icud ed þeose wordes hwet þet a child bigon to pleien toȝeines ham þet wes sein in his moder wombe þe þridde time þet ha spec þet wes ed te neoces ant ter þurh hire bisocne wes weater iwent to wine þe feorþe time wes þa ha hefde imist hire sune ant eft him ifunde ant hu muche wunder folhede þeose wordes þet godd almihti beah to mon to ant to to a smiþ ant to a wummon ant folhede ham ase heoren hwider se ha walden neomeþ nu her ȝeme ant leorniþ ȝeorne herbi hu seltsene speche haveþ muche strengþe feole iwordet mon seiþ þe salmwruhte ne schal neaver leaden riht lif on eorþe forþi he seiþ elleshwer ypallage ant is as þah he seide ich chulle wite mine weies wiþ mi tunge warde wite ich wel mi tunge ich mei wel halden þe wei toward heovene for as seiþ þe tilunge of rihtwisnesse þet is silence silence tileþ hire ant heo itilet bringeþ forþ sawles eche fode for ha is undeadlich as witneþ forþi feieþ hope ant silence baþe togederes ant seiþ in ham schal stonden gastelich strengþe þet is i silence ant in hope schal beon ower strengþe neomeþ ȝeme hu wel he seiþ for hwase is muche stille ant halt silence longe ha mei hopien sikerliche þet hwen ha spekeþ toward godd þet he hire ihere ha mei ec hopien þet ha schal singen þurh hire silence sweteliche in heovene þis is nu þe reisun of þe veiunge hwi veieþ hope ant silence ant cupleþ ba togederes teke þet he seiþ i þe ilke auctorite þet i silence ant in hope schal beon ure strengþe i godes servise toȝein þe deofles turnes ant his fondunges ah lokiþ þurh hwet reisun hope is a swete spice inwiþ þe heorte þet sweteþ al þet bitter þet te bodi drinkeþ ah hwase cheoweþ spice ha schal tunen hire muþ þet te swote breaþ ant te strengþe þe rof leave wiþinnen ah heo þe openeþ hire muþ wiþ muche meaþelunge ant brekeþ silence ha spit hope al ut ant te swotnesse þe rof mid worltliche wordes ant leoseþ aȝein þe feond gastelich strengþe for hwet makeþ us stronge i godes servise ant ine fondunges forte drehe derf to wreastli stealewurþliche toȝein þe deofles swenges bute hope of heh mede hope halt te heorte hal hwetse þe flesch drehe as me seiþ ȝef hope nere heorte tobreke a þin are hu stont ham þe beoþ þeras alle wa ant weane is wiþuten hope of utcume ant heorte ne mei bersten forþi as ȝe wulleþ halden inwiþ ow hope ant te swete breaþ of hire þe ȝeveþ sawle mihte wiþ muþ itunet cheoweþ hire inwiþ ower heorte ne blawe ȝe hire nawt ut wiþ meaþelinde muþes wiþ ȝeoniende tuteles lokiþ seiþ sein þet ȝe nabben ȝicchinde nowþer tunge ne earen þet is to seggen þet ow ne luste nowþer speoken ne hercni worltlich speche hiderto is iseid of ower silence ant hu ower speche schal beo seltsene of silence ant of speche nis bute a lare ant for þi i writunge ha eorneþ ba togederes nu we schulen sumhwet speoken of ower herunge aȝein uvel speche þet ȝe þertogeines tunen ower earen ant ȝef ned is spearren ower þurles for al uvel speche mine leove sustren stoppiþ ower earen ant habbeþ wleatunge of þe muþ þe speoweþ ut atter uvel speche is þreofald attri ful ant idel idel speche is uvel ful speche is wurse attri is þe wurste idel is ant unnet al þet god ne kimeþ of ant of þulli speche seiþ ure laverd schal euch word beon irikenet ant iȝeve reisun hwi þe an hit seide ant te oþer hit lustnede ant þis is þah þet leaste uvel of þe þreo uveles hwet hu þenne schal me ȝelde reisun of þe wurse hwet hu of þe wurste þet is of attri ant of ful speche nawt ane þet hit spekeþ ah þet hit hercneþ ful speche is as of leccherie ant of oþre fulþen þet unweschene muþes speokeþ oþerhwiles þeose beoþ alle ischrapede ut of ancre riwle þe swuch fulþe spit ut in eani ancre earen me schulde dutten his muþ nawt wiþ scharpe sneateres ah wiþ hearde fustes attri speche is heresie þweartover leasunge bacbitunge ant fikelunge þeos beoþ þe wurste heresie godd have þonc ne rixleþ nawt in englelond leasunge is se uvel þing þet seint seiþ þet forte schilde þi feader from deaþ ne schuldest tu nawt lihen godd seolf seiþ þet he is soþ ant hwet is mare aȝein soþ þen is leas þe deovel is leas ant leasunge feader þe ilke þenne þe stureþ hire tunge i leasunge ha makeþ of hire tunge cradel to þe deofles bearn ant rockeþ hit ȝeornliche as his nurrice bacbitunge ant fikelunge ant eggunge to don uvel ne beoþ nawt monnes speche ah beoþ þe deofles bleas ant his ahne stevene ȝef ha ahen to beo feor alle worltliche men hwet hu ahen ancren heatien ham ant schunien þet ha ham ne iheren iheren ich segge for hwase spekeþ ham nis ha nawt ancre þe neddre seiþ stingeþ al stille ant þeo þe spekeþ bihinden þet ha nalde bivoren nis nawiht betere herst tu hu eveneþ bacbitere to stinginde neddre swa hit is witerliche ha is neddre cundel ant bereþ þeo þe uvel spekeþ atter i þe tunge þe fikelere blent mon ant put him preon i þe ehe þet he wiþ fikeleþ þe bac bitere cheoweþ ofte monnes flesch i fridei ant beakeþ wiþ his blake bile o cwike charoines as þe þet is þes deofles corbin of helle ȝef he walde pilewin ant toteoren wiþ his bile rotet stinkinde flesch as is reavenes cunde þet is walde he seggen uvel bi nan oþer bute bi þeo þe rotieþ ant stinkeþ al i fulþe of hare sunne hit were leasse wunder ah lihteþ upo cwic flesch tolimeþ ant tolukeþ hit þet is misseiþ bi swuch þet is cwic ine godd he is to ȝiver reven ant to bald mid alle on oþer half neomeþ nu ȝeme of hwucche twa meosters þes twa menestraws serviþ hare laverd þe deovel of helle ful hit is to seggen ah fulre forte beon hit ant swa hit is allegate ha beoþ þes deofles gongmen ant beoþ aa in his gonghus þe fikeleres meoster is to hulie þe gongþurl þet he deþ as ofte as he wiþ his fikelunge ant wiþ his preisunge wriþ mon his sunne þet stinkeþ na þing fulre ant he hit huleþ ant lideþ swa þet he hit nawt ne stinkeþ þe bacbitere unlideþ hit ant openeþ swa þet fulþe þet hit stinkeþ wide þus ha beoþ aa bisie i þis fule meoster ant eiþer wiþ oþer striveþ herabuten þulliche men stinkeþ of hare stinkinde meoster ant bringeþ euch stude o stench þet ha to nahiþ ure laverd schilde þet te breaþ of hare stinkinde þrote ne nahi ow neaver oþer spechen fuleþ ah þeose attriþ baþe þe earen ant te heorte þet ȝe bet icnawen ham ȝef ei kimeþ toward ow low her hare molden fikeleres beoþ þreo cunnes þe forme beoþ uvele inoh þe oþre þah beoþ wurse þe þridde þah beoþ wurst þe forme ȝef a mon is god preiseþ him bivoren himseolf ant makeþ him inohreaþe ȝet betere þen he beo ant ȝef he seiþ wel oþer deþ wel heveþ hit to hehe up wiþ overherunge þe oþer ȝef a mon is uvel ant seiþ ant deþ se muche mis þet hit beo se open sunne þet he hit ne mahe nanes weis allunge wiþseggen he þah bivore þe mon seolf makeþ his uvel leasse nis hit nawt nu he seiþ se over uvel as me hit makeþ nart tu nawt i þis þing þe forme ne þe leaste þu havest monie feren let iwurþe god mon ne geast tu nawt te ane moni deþ muche wurse þe þridde cunne of fikelere is wurst as ich seide for he preiseþ þe uvele ant his uvele dede as þe þe seiþ to þe cniht þe robbeþ his povre men a sire as þu dest wel for eaver me schal þene cheorl peolkin ant pilien for he is as þe wiþin þe spruteþ ut þe betere þet me hine croppeþ ofte þus þes false fikeleres ablendeþ þe ham hercniþ as ich ear seide ant wriheþ hare fulþe þet ha hit ne mahe stinken ant þet is hare muchel unselhþe for ȝef ha hit stunken ham walde wleatie þerwiþ ant eornen to schrift ant speowen hit ut þer ant schunien hit þe refter bacbiteres þe biteþ bihinde bac oþre beoþ of twa maneres ah þe leatere is wurse þe earre kimeþ al openliche ant seiþ uvel bi anoþer ant speoweþ ut his atter se muchel se him eaver to muþ kimeþ ant culcheþ al ut somet þet te attri heorte sent up to þe tunge ah þe leatere kimeþ forþ al on oþer wise wurse feond þen þe oþer is ant under freondes huckel warpeþ adun þet heaved feþ on forte siken ear he eawt segge ant makeþ drupi chere bisampleþ longe abuten forte beo bet i levet hwen hit alles kimeþ forþ þenne is hit ȝeolow atter weila ha seiþ wa is me þet he oþer heo habbeþ swuch word icaht inoh ich wes abuten ah ne healp me nawt to don herof bote ȝare is þet ich wiste þe rof ah þah þurh me ne schulde hit beon neaver mare iuppet ah nu hit is þurh oþre swa wide ibroht forþ þet ich ne mei hit nawt wiþsaken uvel me seiþ þet hit is ant ȝet hit is wurse sorhful ich am ant sari þet ich hit schal seggen ah for soþe swa hit is ant þet is muchel sorhe for i feole oþer þing he oþer heo is swiþe to herien ah onont þis þing wa is me þervore ne mei ham namon werien þis beoþ þe deofles neddren þe spekeþ of ure laverd þurh his grace halde ower earen feor hare attrie tungen ne leve ow neaver stinken þet fule put þet ha unwreoþ as þe fikeleres wreoþ ant hulieþ as ich seide unwreon hit to hamseolven þeo þe hit tolimpeþ ant hulien hit to oþre þet is a muche þeaw nawt to þeo þe hit schulden smeallen ant heatien þet fulþe nu mine leove sustren from al uvel speche þet is þus þreovald idel ful ant attri haldeþ feor ower eare me seiþ upon ancren þet euch meast haveþ an ald cwene to feden hire earen a meaþelilt þe meaþeleþ hire alle þe talen of þe lond a rikelot þe cakeleþ al þet ha siþ ant hereþ swa þet me seiþ i bisahe from mulne ant from chepinge from smiþþe ant from ancrehus me tidinge bringeþ wat þis is a sari sahe þet ancrehus þet schulde beon anlukest stude of alle schal beon ifeiet to þe ilke þreo studen þet meast is in of chaffle ah ase cwite as ȝe beoþ of þullich leove sustren weren alle oþre ure laverd hit uþe nu ich habbe sunderlepes ispeken of þes þreo limen of ehe of muþ of eare of eare is al þis leaste to ancre bihove for leflich þing nis hit nawt þet ancre beore swuch muþ ah muchel me mei dreden to swucche muþes sumcheare þet ha beie hire eare of sihþe of speche of hercnunge is iseid sunderlepes of euchan o rawe cume we nu eft aȝein ant speoken of alle imeane understond ancre hwas spuse þu art ant hu he is gelus of alle þine lates ich am he seiþ bi himseolf þe geluse godd ich am gelus of þe syon mi leofmon wiþ muche gelusie þuhte him nawt inoh iseid þet he is gelus of þe bute he seide þerto wiþ muche gelusie seiþ þe wise wite þe nu ful wel his eare is eaver toward te ant he hereþ al his ehe aa bihalt te ȝef þu makest ei semblant eani luvelates toward unþeawes syon þet is schawere he cleopeþ þe his schawere swa his þet nan oþres forþi he seiþ in schaw þi neb to me he seiþ ant to nan oþer bihald me ȝef þu wult habbe briht sihþe wiþ þine heorte ehnen bihald inward þer ich am ant ne sech þu me nawt wiþute þin heorte ich am wohere scheomeful ne nule ich nohwer bicluppe mi leofmon bute i stude dearne o þulli wise ure laverd spekeþ to his spuse ne þunche hire neaver wunder ȝef ha nis muchel ane þah he hire schunie ant swa ane þet ha putte euch worldlich þrung ant euch nurþ eorþlich ut of hire heorte for heo is godes chambre nurþ ne kimeþ in heorte bute of sum þing þet me haveþ oþer isehen oþer iherd ismaht oþer ismeallet ant utewiþ ifelet ant þet witeþ to soþe þet eaver se þes wittes beoþ mare isprengde utward se ha leasse wendeþ inward eaver se recluse toteþ mare utward se ha haveþ leasse leome of ure laverd inward ant alswa of þe oþre lo hwet sein seiþ hwase ȝemelesliche wit hire uttre ehnen þurh godes rihtwise dom ha ablindeþ i þe inre þet ha ne mei iseo godd mid gastelich sihþe ne þurh swuch sihþe icnawen ant þurh þe cnawleachunge over alle þing luvien for efter þet me cnaweþ his muchele godnesse ant efter þet me feleþ his swote swetnesse efter þet me luveþ him mare oþer leasse forþi mine leove sustren beoþ wiþute blinde as wes þe hali ant þe gode ant godd wule as he ȝef ham ȝeoven ow liht wiþinnen him to seon ant cnawen ant þurh þe cnawlechunge over alle þing him luvien þenne schule ȝe iseon hu al þe world is nawt hu hire frovre is fals þurh þet sihþe ȝe schule seon alle þe deofles wiheles hu he biwrencheþ wrecches ȝe schulen iseon in owseolf hwet beo ȝet to beten of ower ahne sunnen ȝe schulen bihalde sumcheare toward te pine of helle þet ow uggi wiþ ham ant fleo þe swiþere ham frommard ȝe schulen gasteliche iseon þe blissen of heovene þe ontenden ower heorte to hihin ham toward ȝe schulen as i schawere iseon ure leafdi wiþ hire meidnes al þe englene weoret al þe halhene hird ant him over ham alle þe blisseþ ham alle ant is hare alre crune þis sihþe leove sustren schal frovrin ow mare þen mahte ei worltlich sihþe hali men witen wel þe habbeþ hit ifondet þet euch eorþlich gleadunge is unwurþ hertoȝeines hit is a dearne healewi seiþ seint ewangeliste i þe apocalipse hit is a dearne healewi þet namon ne cnaweþ þet naveþ hit ismecchet þis smech ant tis cnawunge kimeþ of gastelich sihþe of gastelich herunge of gastelich speche þet ha schulen habben þe forgaþ for godes luve worldliche herunges eorþliche spechen fleschliche sihþen ant efter þet sihþe þet is nu dosc her ȝe schulen habbe þe ruppe þe brihte sihþe of godes neb þet alle gleadunge is of i þe blisse of heovene muche bivore þe oþre for þe rihtwise godd hit haveþ swa idemet þet euchanes mede þer ondswerie aȝein þe swinc ant aȝeines þe ennu þet ha her for his luve eadmodliche þolieþ forþi hit is semlich þet ancren þeos twa marheȝeoven habben bivoren oþre swiftnesse ant leome of a briht sihþe swiftnes aȝeines þet ha beoþ nu swa bipinnet leome of briht sihþe aȝeines þet ha her þeostriþ nu hamseolven ne nulleþ nowþer iseo mon ne of mon beon isehene alle þeo in heovene schule beon ase swifte as is nu monnes þoht as is þe sunne gleam þe smit from est into west as þe ehe openeþ ah ancres bisperret her schulen beo þer ȝef ei mei lihtre ba ant swiftre ant i se wide schakeles as me seiþ pleien in heovene large lesewen þet te bodi schal beon hwerseeaver þe gast wule in an hondhwile þis is nu þe an marheȝeove þet ich seide ancren schulden habben bivoren oþre þe oþer is of sihþe alle þeo in heovene seoþ i godd alle þing ant ancren schule brihtluker for hare blindfellunge her iseon ant understonde þer godes dearne runes ant his derve domes þe ne kepeþ nu to witen of þinges wiþuten wiþ eare ne wiþ ehe forþi mine leove sustren ȝef ei mon bit to seon ow easkiþ him hwet god þerof mahte lihten for moni uvel ich iseo þe rin ant nane biheve ȝef he is meadles leveþ him þe wurse ȝef ei wurþeþ swa awed þet he warpe hond forþ toward te þurl claþ swiftliche ananriht schutteþ al þet þurl to ant leoteþ him iwurþen alswa sone se eaver eani feleþ into ei luþer speche þet falle toward ful luve sperreþ þe þurl ananriht ne ondswerie ȝe him nawiht ah wendeþ awei wiþ þis vers þet he hit mahe iheren ant gaþ bivoren ower weoved wiþ þe ne chastie ȝe na swuch mon neaver on oþer wise for in wiþ þe chastiement he mahte ondswerie swa ant blawen se liþeliche þet sum sperke mahte acwikien na wohlech nis se culvert as o pleinte wise as hwase þus seide ich nalde forte þolie deaþ þenche fulþe toward te ant swereþ deope aþes ah þah ich hefde isworen hit luvien ich mot te hwa is wurse þen me moni slep hit binimeþ me nu me is wa þet tu hit wast ah forȝef me nu þet ich habbe hit itald te þah ich schule wurþe wod ne schalt tu neaver mare witen hu me stonde ha hit forȝeveþ him for he spekeþ se feire speokeþ þenne of oþerhwet ah eaver is þe ehe to þe wude lehe eaver is þe heorte i þe earre speche ȝet hwen he is forþe ha went in hire þoht ofte swucche wordes hwen ha schulde oþerhwet ȝeornliche ȝemen he eft secheþ his point forte breoke foreward swereþ he mot nede ant swa waxeþ þet wa se lengre se wurse for na feondschipe nis se uvel as is fals freondschipe feond þe þuncheþ freond is sweoke over alle forþi mine leove sustren ne ȝeove ȝe to swuch mon nan inȝong to speokene for as hali writ seiþ hare speche spreat ase cancre ah for alle ondsweres wendeþ ow frommard him alswa as ich seide þeruppe sawvin owseolven ne maten him betere ne mahe ȝe o nane wise lokiþ nu hu propreliche þe leafdi i godes deore spuse leareþ ow bi hire sahe hu ȝe schule seggen low ha seiþ hercne ich ihere mi leof speoken he cleopeþ me ich mot gan ant ȝe gan ananriht to ower deore leofmon ant meaneþ ow to his earen þe luveliche cleopeþ ow to him wiþ þes wordes þet is aris up hihe þe heonewart ant cum to me mi leofmon mi culvre mi feire ant mi schene spuse schaw to me þi leove neb ant ti lufsume leor went te from oþre sei hwa haveþ ido þe hwa haveþ ihurt mi deore sing i mine earen forþi þet tu ne wilnest bute to seo mi wlite ne speoke bute to me þi stevene is me swete ant ti wlite schene þis beoþ nu twa þinges þe beoþ iluvet swiþe swete speche ant schene wlite hwase ham haveþ togederes swucche cheoseþ to leofmon ant to spuse ȝef þu wult swuch beon ne schaw þu na mon þi wlite ne ne leote bliþeliche here þi speche ah turn ham ba to to þi deorewurþe spus as he bit þe ruppe as þu wult þet ti speche þunche him swete ant ti wlite schene ant habben him to leofmon þet is þusentfald schenre þen þe sunne hercniþ nu ȝeornliche mine leove sustren al anoþer speche ant frommard tis earre hercniþ nu hu spekeþ as o wreaþþe ant seiþ as o grim hoker ant o scarn to þe ancre þe schulde beon his leofmon ant secheþ þah gealunge utward ant frovre wiþ ehe oþer wiþ tunge þis beoþ þe wordes ȝef þu ne cnawest teseolf þu feier bimong wummen wend ut ant ga efter gateheorden ant lesewe þine tichnes bi heordemenne hulen of ris ant of leaves þis is a cruel word a grim word mid alle þet ure laverd seiþ as o grome ant o scarn to totinde ant to hercwile ant to speokele ancres hit is bileppet ant ihud ah ich hit wulle unvalden ȝef þu ne cnawest teseolf he seiþ ure laverd neomeþ nu gode ȝeme þet is ȝef þu nast hwas spuse þu art þet tu art cwen of heovene ȝef þu art me treowe as spuse ah to beonne ȝef þu þis havest forȝeten ant telest herof to lutel wend ut ant ga he seiþ hwider ut of þis hehschipe of þis muchele menske ant folhe heorde of geat he seiþ hwet beoþ heorde of geat þet beoþ flesches lustes þe stinkeþ ase geat doþ bivoren ure laverd ȝef þu havest forȝete nu þi wurþfule leafdischipe ga ant folhe þeos geat folhe flesches lustes nu kimeþ þe refter ant lesewe þine tichnes þet is as he seide fed tine ehnen wiþ uttotunge þi tunge wiþ chaflunge þine earen wiþ spellunge þi nease wiþ smeallunge þi flesch wiþ softe felunge þeos fif wittes he cleopeþ tichnes for alswa as of a ticchen þet haveþ swete flesch kimeþ a stinkinde gat oþer a ful bucke al riht alswa of a ȝung swete locunge oþer of a swote herunge oþer of a softe felunge waxeþ a stincinde lust ant a ful sunne hweþer ei totilde ancre fondede eaver þis þe beakeþ eaver utward as untohe brid i cage hweþer þe cat of helle cahte eaver towart hire ant lahte wiþ his cleavres hire heorte heved ȝe soþes ant droh ut al þe bodi efter wiþ clokes of crokede ant kene fondunges ant makede hire to leosen baþe godd ant mon wiþ brad scheome ant sunne ant bireafde hire ed an cleap þe eorþe ant ec þe heovene inoh sari lure to wraþer heale beakede eaver swa ut ancre he seiþ o grome ga ut as dude dyne dohter to himmere heile hire to wraþer heale þet is to seggen leaf me ant mi cunfort þet is inwiþ þi breoste ant ga sech wiþuten þe worldes frakele frovre þe schal endin eaver i sar ant i sorhe tac þerto ant leaf me hwen þe swa is leovere for ne schalt tu nanesweis þes ilke twa cunforz min ant te worldes þe joie of þe hali gast ant ec flesches frovre habbe togederes cheos nu an of þes twa for þe oþer þu most leten ȝef þu ne cnawest teseolf þu feier bimong wummen seiþ ure laverd þu feier bimong wummen ȝe nu her do þerto þet schalt ant tu wel wulle elles hwer beo feier nawt ane bimong wummen ah bimong engles þu mi wurþli spuse seiþ ure laverd schalt tu folhin geat o feld þet beoþ flesches lustes feld is willes breade schalt tu o þis wise folhi geat ȝont te feld þe schuldest i þin heorte bur biseche me cosses as mi leofmon þet seiþ to me i þet luveboc þet is cusse me mi leofmon wiþ þe coss of his muþ muþene swetest þis coss leove sustren is a swetnesse ant a delit of heorte swa unimete swete þet euch worldes savur is bitter þertoȝeines ah ure laverd wiþ þis coss ne cusseþ na sawle þe luveþ ei þing buten him ant te ilke þinges for him þe helpeþ him to habben ant tu þenne godes spuse þet maht heren herbivoren hu sweteliche þi spus spekeþ ant cleopeþ þe to him se luveliche þe refter hu he went te lof ant spekeþ swiþe grimliche ȝef þu ut wendest hald te i þi chambre ne fed tu nawt wiþuten þine gate tichnes ah hald wiþinnen þin hercnunge þi speche ant ti sihþe ant tun feaste hare ȝeten muþ ant ehe ant eare for nawt ha beoþ bilokene inwiþ wah oþer wal þe þes ȝeten openiþ bute aȝein godes sonde ant liveneþ of sawle over alle þing þenne as þe leareþ ant ich seide feor bivoren i þe frumþe of þis dale mine leove sustren witeþ ower heorte þe heorte is wel iloket ȝef muþ ant ehe ant eare wisliche beon ilokene for heo as ich seide þer beoþ þe heorte wardeins ant ȝef þe wardeins wendeþ ut þe ham biþ biwist uvele þis beoþ nu þe þreo wittes þet ich habbe ispeken of speoke we nu scheortliche of þe twa oþre þah nis nawt speche þe muþes wit ah is smechunge þah ba beon i muþe smeal of nease is þe feorþe of þe fif wittes of þis wit seiþ seint of smealles he seiþ ne fondi ich nawt mucheles ȝef ha beoþ neh o godes half ȝef feor me ne recche ure laverd þah þurh þreateþ ham wiþ helle stench þe habbeþ delit her i fleschliche smealles þertoȝeines ha schulen habben heovenliche smealles þe habbeþ her of irnes swat oþer of heren þet ha beoreþ oþer of swati hettren oþer of þicke eir in hire hus ant muhlinde þinges stench oþerhwiles ant strong breaþ i nease þerof beoþ iwarnet mine leove sustren þet oþerhwile þe feond makeþ sum þing to stinken þet ȝe schulden notien forþi þet he walde þet ȝe hit schulden schunien oþerhwile þe wiheleare of sum dearne þing þet ȝe ne mahe nawt iseon as dust of dearne sedes makeþ a swote smeal cumen as þah hit were of heovene for ȝe schulden wenen þet godd for ower hali lif sende ow his elne ant leote wel to ow seolf ant leapen into prude smeal þe kimeþ o godes half frovreþ þe heorte mare þen þe nease þeos ant oþre truiles þet he bitruileþ monie schulen beon ibroht to nawt wiþ haliweater ant wiþ þe hali rodetaken hwase þohte hu godd seolf wes i þis wit idervet ha walde þe derf þe rof þuldeliche þolien i þe munt of calvarie þer ure laverd hongede wes þe cwalmstowe þer leien ofte licomes irotet buven eorþe ant stunken swiþe stronge he as he hongede mahte habben hare breaþ wiþ al his oþer wa riht amidden his nease alswa as he wes idervet in alle his oþre wittes in his sihþe þa he seh his deore wurþe moder teares ant sein ewangeliste ant te oþre ant þa he biheold hu his deore deciples fluhen alle from him ant leafden him ane he weop him seolve þrien wiþ his feire ehnen he þolede al þuldeliche þet me him blindfeallede hwen his ehnen weren þus i schendlac iblintfeallet forte ȝeove þe ancre þe brihte sihþe of heovene þah þu þine ehnen for his luve ant i munegunge þe rof blintfealli on eorþe to beoren him feolahreadden nis na muche wunder amid þe muþ me gurde him sumcheare inohreaþe as me tobeot his cheken ant spitte him o scarne ant an ancre is for a word ut of hire witte hwen he þolede þuldeliche þet te giws dutten as ha buffeteden him his deorewurþe muþ wiþ hare dreori fustes ant tu for þe luve of him ant for þin ahne muchele biheve þi tutelinde muþ dute wiþ þine lippen teke þet he smahte galle on his tunge forte learen ancre þet ha ne grucchi neaver mare for na mete ne for na drunch ne beo hit swa unorne ȝef ha hit mei eoten eote ant þonki godd ȝeorne ȝef ha ne mei nawt beo sari þet ha mot sechen estfulre ah ear þen þet biddunge areare eani scandle ear deie martir in hire meoseise deaþ me ah forte fleon ase forþ as me mei wiþute sunne ah me schal ear deien þen me do eani heaved sunne ant nis hit muche sunne to makien þet me segge estful is þeos ancre muchel is þet ha bid ȝet is wurse ȝef me seiþ þet ha is grucchilit ant fulitohe ant erveþ forte paien were ha imid te world ha moste beo sumchearre ipaiet inohreaþe mid leasse ant mid wurse muchel hofles hit is cumen into ancrehus into godes prisun willes ant waldes to stude of meoseise for te sechen eise þe rin ant meistrie ant leafdischipe mare þen ha mahte habben inoh reaþe ihaved i þe worlde þenc ancre hwet tu sohtest þa þu forsoke þe world i þi biclusunge biwepen þine ahne ant oþres sunnen ant forleosen alle þe blissen of þis lif forte cluppen blisfulliche þi blisfule leofmon i þe eche lif of heovene o seiþ sein o wei lawei weilawei hu is gold iþeostret hu is feherest heow biturnd ant forweolewet þe apostle spekeþ to swucche grimliche as o wreaþþe me hwuch unseli gast haveþ swa bimalscret ow þet ȝe i gast bigunnen ant i flesch wulleþ endin þe gastelich lif bigunnen i þe hali gast beoþ bicumene al fleschliche al fleschliche i wurþen lahinde lihte ilatet ane hwile lihte iwordet anoþer luþere iwordet estfule ant sarcurne ant grucchildes meanildes ant ȝet þet wurse is cursildes ant chidildes bittre ant attrie wiþ heorte tobollen bihofde nawt þet swuch were leafdi of castel hoker ant hofles þing is þet a smiret ancre ant ancre biburiet for hwet is ancrehus bute hire burinesse ant heo schal beo greattre ibollen leafdiluker leoten of þen a leafdi of hames ȝef ha makeþ hire wraþ aȝeines gult of sunne ha shulde setten hire wordes swa efne þet ha ne þunche oversturet ne nawt ilead over skile ah inwardliche ant soþliche wiþuten hihþe ant hehschipe in a softe stevene þis is sahe þet hit limpe to ei of ow godd ne leve neaver cang dohter iwurþ as mone i wonunge þriveþ as þe cangun se lengre se wurse ȝe as ȝe wulleþ waxen ant nawt wenden hindward sikerliche ȝe moten rowen aȝein stream wiþ muchel swinc breoken forþ ant gasteliche earmes stealewurþliche sturien ant swa ȝe moten alle for alle we beoþ i þis stream i þe worldes wode weater þe bereþ adun monie sone se we eaver wergiþ ant resteþ us i slawþe ure bat geaþ hindward ant we beoþ þe cang dohter þe gaþ woniende þe wlecche þe godd speoweþ as is iwriten herefter þe bigunnen i gast ant i flesch endiþ nai nai ah as seiþ þe delveþ efter golþord eaver se he mare nahheþ hit se his heortes gleadschipe makeþ him mare lusti ant mare fersch to diggin ant delven deoppre ant deoppre aþet he hit finde ower heorte nis nawt on eorþe for þi ne þurve ȝe nawt delven dunewardes ah heoven uppart þe heorte for þet is þe uprowunge aȝein þis worldes stream driven hire aȝeinward to delven þe golþord þet up is in heovene ant hwet is þet delvunge ȝeornful sechinde þoht hwer hit beo hwuch hit beo hu me hit mahe ifinden þis is þe delvunge beon bisiliche ant ȝeornfulliche eaver herabuten wiþ anewil ȝirnunge wiþ heate of hungri heorte waden up of unþeawes creopen ut of flesch breoken up over hire astihen up on ow seolf wiþ heh þoht toward heovene swa muchel þe neodeluker þet ower feble tendre flesch heardes ne mei þolien nu þenne þeraȝein ȝeoveþ godd ower heorte i softnesse i swetnesse in alles cunnes meoknesse ant softest eadmodnesse nawt nu granin ant peonsin þe refter hehi stevene wreaþen hire unweneliche sinetin hire wordes wrenchen aweiward wenden þe schuldre keaste þe heaved swa þet godd heateþ hire ant mon hire scarneþ nai nai ripe wordes lates ripe ant werkes bilimpeþ to ancre hwen wordes beoþ eadmodliche ant soþfestliche iseide nawt fulitoheliche ne babanliche þenne habbeþ ha burþerne to beo riht understonden nu is þis al iseid þet ȝe efter þe me gurde ine muþ ant galle ȝef to drinken wiþ muþes sunne witen ow ant þolieþ sum derf i þet wit as he wes þe rin idervet in his eare he hefde þe heovenliche laverd al þe edwit ant te upbrud al þe scarn ant al þe scheome þet eare mahte iheren ant he seiþ bi himseolf us forte learen ich heold me he seiþ stille as dumbe ant deaf deþ þet naveþ nan ondswere þah me him misdo oþer missegge þis is þi leofmonnes sahe ant tu seli ancre þe art his leove spuse leorne hit ȝeorne of him þet tu hit cunne ant mahe soþliche seggen nu ich habbe ispeken of ower fowre wittes ant of godes fowre hu he þurh hise frovreþ ow as ofte as ȝe in ower feleþ eani weane nu hercniþ of þe fifte þet is meast neod elne for þe pine is meast þe rin þet is i felunge ant te licunge alswa ȝef hit swa turneþ þe fifte wit is felunge þis ilke an wit is in alle þe oþre ant ȝont al þe licome ant forþi hit is neod to habben best warde ure laverd wiste hit wel ant forþi he walde meast i þet wit þolien al forte frovrin us ȝef we þolieþ wa þe rin ant forte wenden us frommard te licunge þet flesches lust easkeþ nomeliche i felunge mare þen in oþre ure laverd i þis wit nefde nawt in a stude ah hefde over al pine nawt ane ȝond al his bodi ah hefde ȝet inwiþ in his seli sawle in hire he felde þe stiche of sari sorhe ant sorhful þet dude him sike sare þis stiche wes þreovald þe ase þreo speren smat him to þe heorte þe an wes his modres wop ant te oþre þe flowen o teares þe oþer þet his ahne deore deciples ne lefden him na mare ne ne heolden for godd forþi þet he ne healp himseolf in his muchele pine ant fluhen alle from him ant leafden him as fremede þe þridde wes þet muchele sar ant te ofþunchunge þet he hefde inwiþ him of hare forlorenesse þe drohen him to deaþe þet he seh onont ham al his swinc forloren þet he swonc on eorþe þeos ilke þreo stichen weren in his sawle in his licome euch lim as seint seiþ þolede sundri pine ant deide ȝond al his bodi as he ear ȝond al his bodi deaþes swat sweatte ant her seiþ sein þet he ne weop nawt ane wiþ ehnen ah dude as wiþ alle his limen for se ful of angoisse wes þet ilke nedswat þet lihte of his licome aȝein þe angoisuse deaþ þet he schulde þolien þet hit þuhte read blod on oþer half swa largeliche ant swa swiþe fleaw þet ilke blodi swat of his blisfule bodi þet te streames urnen dun to þer eorþe swuch grure hefde his monliche flesch aȝein þe derve pinen þet hit schulde drehen þet nes na feorlich wunder for eaver se flesch is cwickre se þe reopunge þe rof ant te hurt is sarre a lutel hurt i þe ehe derveþ mare þen deþ a muchel i þe hele for þe flesch is deaddre euch monnes flesch is dead flesch aȝein þet wes godes flesch as þet te wes inumen of þe tendre meiden ant na þing neaver nes þe rin þet hit adeadede ah eaver wes iliche cwic of þet cwike goddhead þe wunede þe rinne forþi in his flesch wes þe pine sarre þen eaver eani mon in his flesch þolede þet his flesch wes cwic over alle flesches lo hwuc an essample a mon for uvel þet he haveþ ne let him nawt blod o þe seke halve ah deþ þe hale to heale þe seke ah in al þe world þe wes o þe fevre nes bimong al mon cun an hal dale ifunden þe mahte beon ilete blod bute godes bodi ane þe lette him blod o rode nawt o þe earm ane ah dude o fif halve forte healen moncun of þe secnesse þet te fif wittes hefden awakenet þus lo þe hale half ant te cwike dale droh þet uvele blod ut frommard te unhale ant healde swa þe seke þurh blod is in hali writ sunne bitacnet þe reisuns hwi beoþ efter sutelliche ischawet ah þerof neomeþ ȝeme mine leove sustren þet ower deorewurþe spus þe luvewurþe laverd þe healent of heovene godd godes sune þe wealdent of al þe world þa he wes þus ilete blod understondeþ þet dei hwuch wes his diete i þe ilke blodletunge se baleful ant se bitter þe ilke þet he bledde fore ne brohten ha him to present ne win ne ale ne weater ȝet þa he seide ant meande as he bledde of þurst o þe rode ah duden bitter galle hwer wes eaver iȝeven to eani blodleten se povre pitance ant tah ne gruchede he nawt ah underveng hit eadmodliche forte learen hise ant ȝet he dude mare us to forbisne dude his deore muþ þerto ant smahte þe rof þah he hit notie ne mahte hwa is þenne efter þis ant ancre hure ant hure þe gruccheþ ȝef ha naveþ nawt oþer mete oþer drunch efter hire eise ant siker hwase gruccheþ ha offreþ ȝet ure laverd his luþere pitance as duden þa þe giws ant is giwes fere to beoden him in his þurst drunch of sur galle his þurst nis bute ȝirnunge of ure sawle heale ant grucchunge of bitter ant of sur heorte is him surre ant bittrure nu þen wes þa þe galle ant tu his deore spuse ne beo þu nawt giwes make forte birlin him swa ah ber him feolahreadden ant drinc wiþ him bliþeliche al þet ti flesch þuncheþ sur oþer bitter þet is pine ant wone ant alle meoseises ant he hit wule þe ȝelden as his treowe fere wiþ healewi of heovene þus wes þe almihti godd in alle his fif wittes derfliche ipinet ant nomeliche i þis leaste þet is i felunge for his flesch wes al cwic as is þe tendre ehe ant ȝe witen þis wit þet is flesches felunge over alle þe oþre godes honden weren ineilet o rode þurh þe ilke neiles ich halsi ow ancres nawt ow ah do oþre for hit nis na neod mine leove sustren haldeþ ower honden inwiþ ower þurles hondlunge oþer ei felunge bitweone mon ant ancre is þing swa uncumelich ant dede se scheomelich ant se naket sunne to al þe world se eatelich ant se muche scandle þet nis na neod to speoken ne writen þertoȝeines for al wiþute writunge þet ful is to etscene godd hit wat as me were muche deale leovere þet ich isehe ow alle þreo mine leove sustren wummen me leovest hongin on a gibet forte wiþbuhe sunne þen ich sehe an of ow ȝeoven anlepi cos eani mon on eorþe swa as ich meane ich am stille of þet mare nawt ane monglin honden ah putten hond utward bute hit beo for nede is wohunge efter godes grome ant tollunge of his eorre hireseolf bihalden hire ahne hwite honden deþ hearm moni ancre þe haveþ ham to feire as þeo þe beoþ foridlet ha schulden schrapien euche dei þe eorþe up of hare put þet ha schulen rotien in godd hit wat þet put deþ muche god moni ancre for as seiþ þeo þe haveþ eaver hire deaþ as bivoren hire ehnen þet te put munegeþ ȝef þet ha þencheþ wel o þe dom of domesdei þer þe engles schule cwakien ant te eche ant te eateliche pinen of helle ant over al ant al o passiun hu he wes ipinet as is sumdeal iseid in alle his fif wittes lihtliche nule ha nawt folhi flesches licunge efter willes lust ne drahen in toward hire nan heaved sunne wiþ hire fif wittes þis is nu inoh iseid of þe fif wittes þe beoþ ase wardein wiþuten of þe heorte þet sawle lif is inne as we seiden þeruppe on earst þet seide nu beoþ have þonc þe twa dalen overcumen ga we nu wiþ his help upo þe þridde mine leove sustren alswa as ȝe witeþ wel ower wittes utewiþ alswa over alle þing lokiþ þet ȝe beon inwiþ softe ant milde ant eadmode swete ant swote iheortet ant þolemode aȝein woh of word þet me seiþ ow ant werc þet me misdeþ ow leste ȝe al leosen aȝein bittre ancres daviþ seiþ þis vers ich am he seiþ as pellican þe wuneþ bi him ane pellican is a fuhel se weamod ant se wreaþful þet hit sleaþ ofte o grome his ahne briddes hwen ha doþ him teone ant þenne sone þe refter hit wurþ swiþe sari ant makeþ swiþe muche man ant smit himseolf wiþ his bile þet he sloh ear his briddes wiþ ant draheþ blod of his breoste ant wiþ þet blod acwikeþ eft his briddes isleine þis fuhel pellican is þe weamode ancre hire briddes beoþ hire gode werkes þet ha sleaþ ofte wiþ bile of scharp wreþþe ah hwen ha swa haveþ idon do as deþ þe pellican ofþunche hit swiþe sone ant wiþ hire ahne bile beaki hire breoste þet is wiþ schrift of hire muþ þet ha sunegede wiþ ant sloh hire gode werkes drahe þet blod of sunne ut of hire breoste þet is of þe heorte þet sawle lif is inne ant swa schulen eft acwikien hire isleine briddes þet beoþ hire gode werkes blod bitacneþ sunne for alswa as a mon bibled is grislich ant eatelich i monnes ehe alswa is þe sunfule bivore godes ehe on oþer half namon ne mei juggi wel blod ear hit beo icolet alswa is of sunne hwil þe heorte walleþ inwiþ of wreaþþe nis þer na riht dom oþer hwil þe lust is hat toward eani sunne ne maht tu nawt te hwiles deme wel hwet hit is ne hwet ter wule cumen of ah let lust overgan ant hit te wule likin let þet hate acolin as deþ þe wule iuggi blod ant tu schalt demen ariht þe sunne ful ant ladlich þet te þuhte feier ant uvel se muchel cumen þe rof ȝef þu hit hefdest idon hwil þet hate leaste þet tu schalt deme wod teseolf þa þu þertoward þohtest þis is of euch sunne soþ hwi blod hit bitacneþ ant nomeliche of wreaþþe wreaþþe hit seiþ hwil hit least ablindeþ swa þe heorte þet ha ne mei soþ icnawen wreaþþe is a forschuppilt as me teleþ i spelles for ha reaveþ mon his wit ant changeþ al his chere ant forschuppeþ him from mon into beastes cunde wummon wraþ is wulvene mon wulf oþer liun oþer unicorne hwil þet eaver wreaþþe is i wummone heorte versaili segge hire ures ne deþ ha bute þeoteþ naveþ ha bute as þeo þet is iwent to wulvene i godes ehnen wulvene stevene in his lihte earen wreaþþe is a wodschipe wraþ mon nis he wod hu lokeþ he hu spekeþ he hu feareþ his heorte inwiþ hwucche beoþ utewiþ alle hise lates he ne cnaweþ namon hu is he mon þenne mon cundelich is milde sone se he leoseþ mildheortnesse he leoseþ monnes cunde ant wreaþþe þe forschuppilt forschuppeþ him into beast as ich ear seide ant hwet ȝef eni ancre spuse is forschuppet into wulvene nis þet muche sorhe nis þer bute sone forwarpe þet ruhe fel abute þe heorte ant wiþ softe sahtnesse makien hire smeþe ant softe as is cundeliche wummone hude for wiþ þet wulvene fel na þing þet ha deþ nis gode licwurþe lo her aȝeines wreaþþe monie remedies frovren a muche floc ant misliche boten ȝef me misseiþ þe þench þet tu art eorþe ne totret me eorþe ne bispit me eorþe þah me dude swa bi þe me dude þe eorþe rihte ȝef þu berkest aȝein þu art hundes cunnes ȝef þu stingest aȝein þu art neddre cundel ant nawt spuse þench dude he swa efter alle þe schendfule pinen þet he þolede o þe longe friniht me leadde him ine marhen to hongin o wearitreo ant driven þurh his fowr limen irnene neiles ah na mare þen a schep as þe hali writ seiþ cwich ne cweþ he neaver þench ȝet on oþer half hwet is word bute wind to wac ha is istrengþet þet a windes puf a word mei afellen ant warpen into sunne ant hwa nule þunche wunder of ancre windfeallet on oþer half ȝetten ne schaweþ ha þet ha is dust ant unstable þing þe wiþ a lute wordes wind is anan toblawen þe ilke puf of his muþ ȝef þu hit wurpe under þe hit schulde beore þe uppart toward te blisse of heovene ah nu is muche wunder of ure muchele meadschipe understondeþ þis word seint mahte þolien þet te hearde rode heve him toward heovene ant luveliche biclupte hire sein alswa þolede þet te gridil heve him uppardes wiþ bearninde gleden seinte stefne þolede þe stanes þet me sende him ant underveng ham gleadliche ant bed for ham þe ham senden him wiþ hommen ifalden ant we ne mahe nawt þolien þet te wind of a word beore us towart heovene ah beoþ wode aȝeines ham þe we schulden þonkin as þe ilke þe serviþ us of muche servise þah hit beo hare unþonkes al þet te unwreaste ant te uvele deþ for uvel al is þe gode to god al is his biheve ant timbrunge toward blisse let him ant þet gleadliche breide þi crune þench hu þe hali mon i custe ant blescede þe oþres hond þe hefde him ihearmet ant seide se inwardliche cussinde hire ȝeorne iblescet beo eaver þeos hond for ha haveþ itimbret me þe blissen of heovene ant tu segge alswa bi hond þe misdeþ þe ant bi þe muþ alswa þe ewt misseiþ þe iblescet beo þi muþ sei for þu makest lome þe rof to timbri mi crune wel me is for mi god ant wa þah for þin uvel for þu dest me freame ant hearmest teseolven ȝef ei mon oþer wummon misseide oþer misdude ow mine leove sustren swa ȝe schulden seggen ah nu is muche wunder ȝef we wel bihaldeþ hu godes halhen þoleden wunden on hare bodi ant we beoþ wode ȝef a wind blawe a lutel toward us ant te wind ne wundeþ nawt bute þe eir ane for nowþer ne mei þe wind þet is þet word þet me seiþ ne wundi þe i þi flesch ne fule þi sawle þah hit puffe upo þe bute þe seolf hit makie wel þu maht underȝeoten þet ter wes lute fur of chearite þet leiteþ al of ure laverdes luve lute fur wes þer þet a puf acwencte for þear as muche fur is hit waxeþ wiþ winde aȝein misdede oþer missahe lo her on ende þe beste remedie ant cunneþ þis essample a mon þe leie i prisun oþer ahte muche rancun ne o nane wise ne schulde ut bute hit were to hongin ear he hefde his rancun fulleliche ipaiet nalde he cunne god þonc a mon þe duste uppon him of peonehes a bigurdel forte reimin him wiþ ant lesen him of pine þah he wurpe hit ful hearde aȝeines his heorte al þe hurd were forȝeten for þe gleadnesse o þis ilke wise we beoþ alle i prisun her ant ahen godd greate deattes of sunne forþi we ȝeiȝeþ to him i þe laverd we seggeþ forȝef us ure deattes alswa as we forȝeoveþ ure deatturs woh þet me deþ us oþer of word oþer of werc þet is ure rancun þet we schule reimin us wiþ ant cwitin ure deattes toward ure laverd þet beoþ ure sunnen for wiþute cwitance up of þis prisun nis nan inumen þet nis anan ahonget oþer i purgatoire oþer i þe pine of helle ant ure laverd seolf seiþ forȝef ant ich forȝeove þe as þah he seide þu art endeattet toward me swiþe wiþ sunnen ah wult tu god foreward al þet eaver ei mon misseiþ þe oþer misdeþ þe ich wulle neomen onward þe deatte þe þu ahest me nu þenne þah a word culle þe ful hearde upo þe breoste ant as þe þuncheþ on earst hurte þin heorte þench as þe prisun walde þe þe oþer hurte sare wiþ þe bigurdel ant underveng hit gleadliche forte acwiti þe wiþ ant þonke þe þe hit sent te þah godd ne cunne him neaver þonc of his sonde he hearmeþ him ant freameþ þe ȝef þu hit const þolien for as daviþ seiþ swiþe wel wiþ alle godd deþ in his tresor þe unwreaste ant te uvele forte hure wiþ ham as me deþ wiþ gersum þeo þe wel fehteþ eft upon oþer half pellican þis fuhel haveþ anoþer cunde þet hit is aa leane forþi as ich seide daviþ eveneþ him þerto in ancre persone in ancre stevene ich am pellican ilich þe wuneþ bi him ane ant ancre ah þus to seggen ant beon ilich pellican onond þet hit is leane bitund inne as hit teleþ in hire boc leadde swiþe heard lif feaste ant werede here bitund inne bitacneþ bitund ancre þe ah to leaden heard lif as dude þe leafdi efter hire evene nawt ase swin ipund i sti to feattin ant to greatin aȝein þe cul of þe axe twa cunnes ancren beoþ þet ure laverd spekeþ of ant seiþ i þe godspel of false ant of treowe þet is foxes habbeþ hare holen ant briddes of heovene habbeþ hare nestes þe foxes beoþ false ancres ase fox is beast falsest þeose habbeþ he seiþ holen þe holieþ inward eorþe wiþ eorþliche unþeawes ant draheþ into hare hole al þet ha mahen reopen ant rinnen þus beoþ gederinde ancres of godd i þe godspel to voxes ievenet fox ec is a frech beast ant freotewil mid alle ant te false ancre draheþ into hire hole ant fret ase fox deþ baþe ges ant hennen habbeþ efter þe vox a simple semblant sumchearre ant beoþ þah ful of gile makieþ ham oþre þen ha beoþ ase vox þe is ypocrite weneþ forte gili godd as ha bidweolieþ simple men ant giliþ meast hamseolven gealstriþ as þe vox deþ ant ȝelpeþ of hare god hwerse ha durren ant mahen chaffliþ of idel ant se swiþe worltliche iwurþeþ þet on ende hare nome stinkeþ as fox þer he geaþ forþ for ȝef ha doþ uvele me seiþ bi ham wurse þeos eoden into ancrehus as dude saul into hole nawt as daviþ þe gode ba ha wenden into hole saul ant daviþ as hit teleþ i ah saul wende þider in forte don his fulþe þe rin as deþ bimong monie sum unseli ancrewent into hole of ancre hus to bifule þet stude ant don dearnluker þe rin fleschliche fulþen þen ha mahten ȝef ha weren amidde þe worlde for hwa haveþ mare eise to don hire cweadschipes þen þe false ancre þus wende saul into hole to bidon þet stude ah daviþ wende þider in ane forte huden him from saul þet him heatede ant sohte to sleanne swa deþ þe gode ancre þe saul þet is þe feond heateþ ant hunteþ efter ha deþ hire in to huden hire from hise kene clokes ha hud hire in hire hole ba from worltliche men ant worltliche sunnen ant forþi ha is gasteliche daviþ þet is strong toȝein þe feond ant hire leor lufsum to ure laverdes ehnen for swa muchel seiþ þis word daviþ on ebreische ledene þe false ancre is saul efter þet his nome seiþ for saul on ebreisch is misnotunge on englisch ant te false ancre misnoteþ ancre nome ant al þet ha wurcheþ þe gode ancre is as we ear seiden þet is bitund as heo wes ant alswa as heo dude feasteþ wakeþ swinkeþ ant wereþ hearde ha is of þe briddes þet ure laverd spekeþ of efter þe voxes þe wiþ hare lustes ne holieþ nawt duneward ase doþ þe voxes þet beoþ false ancres ah habbeþ on heh ase brid of heovene iset hare nestes þet is hare reste treowe ancres beoþ briddes icleopede for ha leaveþ þe eorþeþet is þe luve of alle worltliche þinges ant þurh ȝirnunge of heorte to heovenliche þinges fleoþ uppart toward heovene ant tah ha fleon hehe wiþ heh lif ant hali haldeþ þah þe heaved lah þurh milde eadmodnesse as brid fleonninde buheþ þet heaved leoteþ al noht wurþ þet ha wel wurcheþ ant seggeþ as ure laverd learde alle hise hwen ȝe al habbeþ wel i don he seiþ ure laverd seggeþ þet ȝe beoþ unnete þrealles fleoþ hehe ant haldeþ þah þet heaved eaver lahe þe wengen þe uppard beoreþ ham þet beoþ gode þeawes þet ha moten sturien into gode werkes as brid hwen hit fleo wule stureþ hise wengen þe treowe ancres ȝetten þe we to briddes eveniþ nawt we þah ah deþ godd ha spreadeþ hare wengen ant makieþ creoiz of hamseolf as brid deþ hwen hit fliþ þet is i þoht of heorte ant i bitternesse of flesch beoreþ godes rode þeo briddes fleoþ wel þe habbeþ lutel flesch as þe pellican haveþ ant feole fiþeren þe strucion for his muchele flesch ant oþre swucche fuheles makieþ a semblant to fleon ant beateþ þe wengen ah þe vet eaver draheþ to þer eorþe alswa fleschlich ancre þe liveþ i flesches lustes ant folheþ hire eise þe hevinesse of hire flesch ant flesches unþeawes bineomeþ hire hire fluht ant tah ha makie semblant ant muche nurþ wiþ wengen oþres nawt hiren þet is leote of as þah ha fluhe ant were an hali ancre hwase ȝeorne bihalt lahheþ hire to bismere for hire vet eaver as doþ þe strucions þet beoþ hire lustes draheþ to þer eorþe þeos ne beoþ nawt ilich þe leane fuhel pellican ne ne fleoþ nawt on heh ah beoþ eorþbriddes ant nisteþ on eorþe ah godd cleopeþ þe gode ancres briddes of heovene as ich ear seide foxes habbeþ hare holen ant briddes of heovene habbeþ hare nestes treowe ancres beoþ ariht briddes of heovene þe fleoþ on heh ant sitteþ singinde murie o þe grene bohes þet is þencheþ uppart of þe blisse of heovene þe neaver ne faleweþ ah is aa grene ant sitteþ o þis grene singinde murie þet is resteþ ham i þulli þoht ant ase þeo þe singeþ habbeþ murhþe of heorte brid tah oþerhwile forte sechen his mete for þe flesches neode lihteþ to þer eorþe ah hwil hit sit on eorþe hit nis neaver siker ah biwent him ofte ant bilokeþ him aa ȝeornliche abuten alswa þe gode ancre ne fleo ha neaver se hehe ha mot lihten oþerhwiles dun to þer eorþe of hire bodi eoten drinken slepen wurchen speoken heren of þet hire neodeþ to of eorþliche þinges ah þenne as þe brid deþ ha mot wel biseon hire bilokin hire on euch half þet ha nohwer ne misneome leste ha beo icaht þurh sum of þe deofles grunen oþer ihurt summesweis þe hwil ha sit se lahe þeos briddes habbeþ nestes he seiþ ure laverd nest is heard utewiþ of prikinde þornes inwiþ nesche ant softe swa schal ancre ute wiþ þolien heard on hire flesch ant prikiende pinen swa wisliche þah ha schal swenche þet flesch þet ha mahe seggen wiþ þe psalmwruhte þet is ich chulle wite mi strengþe laverd to þine bihove forþi beo flesches pine efter euchanes evene þet nest beo heard wiþuten ant softe ant swete þe heorte wiþinnen þeo þe beoþ of bitter oþer of heard heorte ant nesche to hare flesch ha makieþ frommard hare nest softe wiþuten ant þorni wiþinnen þis beoþ þe weamode ant te estfule ancres bittre wiþinnen as þet swete schulde beon ant estfule wiþuten as þet hearde schulde beon þeos i þulli nest mahen habben uvel rest hwen ha ham wel biþencheþ for leate ha schulen bringe forþ briddes of swuch nest þet beoþ gode werkes þe fleon toward heovene cleopeþ nest þe ancre hus ant seiþ as he were ancre þet is ich chulle deien i mi nest beon ase dead þe rin for þet is ancres rihte ant wunien aþet deaþ þe rin þet ich nulle neaver slakien hwil þe sawle is i þe buc to drehen heard wiþuten alswa as nest is ant softe beo wiþinnen of dumbe beastes leorne wisdom ant lare þe earn deþ in his nest a deorewurþe ȝimstan achate hatte for nan attri þing ne mei þe stan nahhin ne hwil he is i þe nest hearmin his briddes þis deorewurþe stan þet is ase stan treowe ant ful of alle mihtes over alle ȝimstanes he is þe achate þet atter of sunne ne nahhede neaver do him i þi nest þet is i þin heorte þench hwuch pine he þolede on his flesch wiþuten hu swote he wes iheortet hu softe wiþinnen ant swa þu schalt driven ut euch atter of þin heorte ant bitternesse of þi bodi for i þulli þoht ne beo hit neaver se bitter pine þet tu þolie for þe luve of him þe droh mare for þe schal þunche þe swote þes stan as ich seide afleieþ attrie þinges habbe þu þes stan inwiþ þi breoste þer godes nest is ne þearf þu noht dreden þe attri neddre of helle þine briddes þet beoþ þine gode werkes beoþ al sker of his atter hwase ne mei þes ȝimstan habben ne halden i þe nest of hire heorte lanhure i þe nest of hire ancrehus habbe his iliche þet is þe crucifix bihalde ofte þe ron ant cusse þe wundestuden i swote munegunge of þe soþe wunden þe he o þe soþe rode þuldeliche þolede se vorþ se ha mei beo þet is libben hearde beon cnawen ofte to godd his muchele toward hire ant hire fawtes toward him þet ha him ȝelt hit uvele crie him ȝeorne þe rof mearci ant are ant schrive hire ilome þenne is ha þe sloh for on ebreisch is schrift on englisch þet sleaþ gasteliche þen deovel of helle forþi seiþ ancre to euch preost on alre earst ant schriveþ hire ofte forte beo ant slean þet is þe deofles strengþe for ase muchel seiþ þis nome as stinkinde in helle on ebreische ledene is þe feond þe makeþ feble ant unstrong feat kealf ant to wilde þet is þet flesch þe awildgeþ sone se hit eaver featteþ þurh eise ant þurh este mi leof is ifeatted he seiþ ure laverd ant smit me wiþ his hele sone se flesch haveþ his wil hit regibeþ anan ase feat meare ant idel þis featte kealf haveþ þe feond strengþe to unstrengen ant buhen toward sunne for swa muche seiþ þis nome ah ancre schal beo þurh heard lif ant þurh soþ schrift ant slean as dude þes uvele temie ful wel hire flesch sone se ha ifeleþ þet hit awilgeþ to swiþe mid feasten mid wecchen wiþ here wiþ heard swinc wiþ hearde disceplines wisliche þah ant wearliche þet is in euch sacrefise he seiþ ure laverd offriþ me salt eaver veaste wecche ant oþre swucche as ich nempnede nu beoþ mi sacrefises salt bitacneþ wisdom for salt ȝeveþ mete smech ant wisdom ȝeveþ savur al þet we wel wurcheþ wiþute salt of wisdom þuncheþ godd smechles alle ure deden on oþer half wiþute salt flesch gedereþ wurmes stinkeþ swiþe fule ant forroteþ sone alswa wiþute wisdom flesch as wurm forfret hire ant wasteþ hireseolven forfeareþ as þing þe forroteþ ant sleaþ hire on ende ah þulli sacrefise stinkeþ ure laverd þah þe flesch beo ure hit is us ihaten þet we halden hit up wa we moten don hit as hit is wel ofte wurþe ah nawt fordon mid alle for hu wac se hit eaver beo þenne is hit swa icuplet ant se feste ifeiet to ure deorewurþe gast godes ahne furme þet we mahten sone slean þet an wiþ þet oþer ant tis is an of þe measte wundres on eorþe þet te heste þing under godd þet is monnes sawle as seint witneþ schal beo se feste ifeiet to flesch þet nis bute fen ant a ful eorþe ant þurh þet ilke limunge luvien hit se swiþe þet ha for te cwemen hit in his fule cunde geaþ ut of hire hehe heovenliche cunde ant forte paien hire wreaþeþ hire schuppere þe scheop hire efter himseolf þet is king ant keiser of eorþe ant of heovene wunder over wunder ant hokerlich wunder þet se unimete lah þing for neh nawt seiþ seint schal drahen into sunne se unimete heh þing ase sawle is þet seint awstin cleopeþ þet is for neh hest þing wiþute godd ah godd nalde nawt þet ha lupe i prude ne wilnede to climben ant feolle as dude for he wes bute charge ant teide forþi a clot of hevi eorþe to hire as me deþ þe cubbel to þe ku oþer to þe oþer beast þet is to recchinde ant renginde abuten þis is þet seide laverd he seiþ þu havest imaket foþer to feþerin wiþ þe sawlen þet is þet hevie flesch þet draheþ hire duneward ah þurh þe hehschipe of hire hit schal wurþe ful liht lihtre þen þe wind is ant brihtre þen þe sunne ȝef hit folheþ hire her ne ne draheþ hire to swiþe into hire lahe cunde leove sustren for his luve þet ha is ilich to beoreþ hire menske ne leote ȝe nawt þe lahe flesch meistrin hire to swiþe ha is her in uncuþþe iput in a prisun bitund in a cwalmhus ne nis nawt edscene of hwuch dignete ha is hu heh is hire cunde ne hwuch ha schal þunche ȝet in hire ahne riche þet flesch is her ed hame as eorþe þe is in eorþe ant is forþi cointe ant cover as me seiþ þet curre is kene on his ahne mixne ha haveþ to much meistrie weilawei o monie ah ancre as ich habbe iseid ah to beon al gastelich ȝef ha wule wel fleon as brid þet haveþ lutel flesch ant feole fiþeren nawt ane ȝet tis ah teke þet ha temeþ wel hire fulitohe flesch ant strengeþ ant deþ menske þe wurþfule sawle teke þis ha mot ȝet þurh hire forbisne ant þurh hire hali beoden ȝeoven strengþe oþre ant uphalden ham þet ha ne fallen i þe dunge of sunne ant forþi daviþ anan efter þet he haveþ ievenet ancre to pellican he eveneþ hire to nihtfuhel þe is under evesunges þe nihtfuhel i þe evesunges bitacneþ recluses þe wunieþ forþi under chirche evesunges þet ha understonden þet ha ahen to beon of se hali lif þet al hali chirche þet is cristene folc leonie ant wreoþie upon ham ant heo halden hire up wiþ hare lif halinesse ant hare eadie bonen forþi is ancre ancre icleopet ant under chirche iancret as ancre under schipes bord forte halden þet schip þet uþen ant stormes hit ne overwarpen alswa al hali chirche þet is schip icleopet schal ancrin o þe ancre þet heo hit swa halde þet te deofles puffesþet beoþ temptatiuns ne hit overwarpen euch ancre haveþ þis o foreward ba þurh nome of ancre ant þurh þet ha wuneþ under þe chirche to understiprin hire ȝef ha walde fallen ȝef ha brekeþ foreward loki hwam ha lihe ant hu continuelement for ha ne stureþ neaver ancre wununge ant hire nome ȝeieþ eaver þis foreward ȝet hwen ha slepeþ on oþer half þe nihtfuhel fliþ bi niht ant biȝet i þeosternesse his fode alswa schal ancre fleon wiþ contemplatiun þet is wiþ heh þoht ant wiþ hali bonen bi niht toward heovene ant biȝeote bi niht hire sawle fode bi niht ah ancre to beon waker ant bisiliche abuten gastelich biȝete forþi kimeþ anan þe refter ich wes waker seiþ daviþ in ancre persone ant ilich spearewe under rof ane ich wes waker for þet is ancre rihte muchel forte wakien na þing ne awealdeþ wilde flesch ne ne makeþ hit tomre þen muche wecche wecche is in hali writ i feole studen ipreiset alswa as ȝe nulleþ nawt fallen into fondunge he seiþ ure laverd wakieþ ant ibiddeþ ow þet schal don ow stonden eft he seiþ eadi is þe ilke þet hwen ure laverd kimeþ ifint wakiende ant he himseolf sumchearre wakede i beoden al niht ant swa he tahte us wecche nawt ane wiþ his lare ah dude wiþ his dede eahte þinges nomeliche leaþieþ us to wakien eaver i sum god ant beo wurchinde þis scheorte lif þis stronge wei ure god þet is se þunne ure sunnen þe beoþ se monie deaþ þet we beoþ siker of ant unsiker hwenne þet sterke dom of domes dei ant se nearow mid alle þet euch idel word biþ þer ibroht forþ ant idele þohtes þe neren ear her ibette loke nu hwet beo of unwreaste willes ant sunfule werkes ȝet þe seoveþe þing þe munegeþ us to wakien þet is þe sorhe of helle þer bihald þreo þing þe untaleliche pinen þe echnesse of euchan þe unimete bitternesse þe eahtuþe þing hu muchel is þe mede i þe blisse of heovene world buten ende hwase wakeþ her wel ane hond hwile hwase haveþ þeos eahte þing ofte in hire heorte ha wule schaken of hire slep of uvel slawþe i þe stille niht hwen me ne siþ nawiht nowþer ne ne hereþ þet lette þe bone þe heorte is ofte se schir for na þing nis witnesse of þing þet me þenne deþ bute godes engel þe is i swuch time bisiliche abuten to eggin us to gode for þer nis nawt forloren as is bi dei ofte hercniþ nu leove sustren hu hit is uvel to uppin ant hu god þing hit is to heolen goddede ant fleo bi niht as nihtfuhel ant gederin bi þeostre þet is i privite ant dearnliche sawle fode þet is hesteres bone þe cwen wes þe king assuer licwurþe ant icweme hester on ebreisch þet is ihud on englisch ant is to understonden þet bone ant oþer goddede þet is idon on hudles is assuer i cweme þet is þe king of heovene for assuer on ebreisch is eadi on englisch þet is ure laverd þe is eadi over alle daviþ spekeþ to ancre þe wes iwunet in hudles wel forte wurchen ant seoþþen o sum wise uppeþ hit ant schaweþ þet is hwi drahest tu ut þin hond ant ȝet ti riht hond of midde þi bosum on ende riht hond is god werc bosum is privite ant is as þah he seide þe riht hond þet tu heolde ancre i þi bosum þet is þi gode werc þet tu hefdest idon privement as þing is dearne i bosum hwi drahest tu hit ut on ende þet is þet ti mede endi se sone þi mede þet were endeles ȝef þi goddede ihole were hwi openest tu hit ant nimest se scheort mede hure þet is agan in an hondhwile þu havest iuppet þi god he seiþ ure laverd witerliche þu havest undervo þi mede sein awundreþ him ant seiþ þet men beoþ wode þe trochiþ swa uvele muchel meadschipe hit is he seiþ don wel ant wilni word þe rof don hwerþurh he buþ þe kinedom of heovene ant sullen hit for a windes puf of wordes hereword of monnes herunge forþi mine leove sustren haldeþ ower riht hond in wiþ ower bosum leste mede endeles neome scheort ende we redeþ in hali writ þet hond godes prophete sone se he hefde idrahen hire ut of his bosum bisemde þe spiteluvel ant þuhte lepruse þurh hwet is bitacnet þet goddede idrahe forþ nis nawt ane forloren þurh þet uppinge ah þuncheþ ȝet eatelich bivore godes ehe as spiteluvel is eatelich bivore monnes sihþe lo a feorli god word þet te hali seiþ i mi bosum he seiþ is al min hope i halden as þah he seide hwet god se ich do were hit ut of bosum iuppet ant idrahe forþ al min hope were edslopen ah forþi þet ich hit heole ant hude as i bosum ich hopie to mede forþi ȝef ei deþ eani god ne drahe ha hit nawt utward ne ȝelpe na wiht þe rof for wiþ a lutel puf wiþ a wordes wind hit mei beon al toweavet ure laverd i meaneþ him swiþe of þeo þe forleoseþ ant spilleþ al hare god þurh wilnunge of hereword ant seiþ þeos wordes allas seiþ ure laverd þeos þe schaweþ hire god haveþ bipilet mi fier irend al þe rinde of despuilet hire steort naket ant iwarpen awei ant te grene bohes beoþ fordruhede ant forwurþen to drue hwite rondes þis word is dosc ah neomeþ nu ȝeme hu ich hit wulle brihtin fier is a cunnes treo þe bereþ swete frut þet me cleopeþ figes þenne is þe fier bipilet ant te rinde irend of hwen goddede is iuppet þenne is þe lif ut þenne adeadeþ þe treo hwen þe rinde is awei ne nowþer ne bereþ hit frut ne greneþ þe refter i lufsume leaves ah druhieþ þe bohes ant wurþeþ hwite rondes to na þing betere þen to fures fode þe boh hwen hit adeadeþ hit hwiteþ utewiþ ant adruheþ inwiþ ant warpeþ his rinde alswa goddede þe wule adeadin forwarpeþ his rinde þet is unhuleþ him þe rinde þe wriþ hit is þe treoes warde ant wit hit i strengþe ant i cwicnesse alswa þe hulunge is þe goddedes lif ant halt hit i strengþe ah hwen þe rinde is offe þenne as þe boh deþ hwiteþ hit utewiþ þurh worltlich hereword ant adruheþ inwiþ ant leoseþ þe swetnesse of godes grace þe makede hit grene ant lic wurþe godd to bihalden for grene over alle heowes frovreþ meast ehnen hwen hit is swa adruhet þenne nis hit to nawt se god as to þe fur of helle for þe earste bipilunge hwerof al þis uvel is nis bute of prude ant nis þis muche reowþe þet te fier þe schulde wiþ hire swete frut þet is goddede fede godd gasteliche þe laverd of heovene schal adruhien rindeles þurh þet hit is unhulet ant wurþen buten ende helle fures fode ant nis ha to unseli þe wiþ þe wurþ of heovene buþ hire helle ure laverd i þe godspel seolf eveneþ heoveriche to goldhord þe hwase hit fint as he seiþ hudeþ hit golþord is goddede þe is to heovene ievenet for me hit buþ þerwiþ ant þis golþord bute hit beo þe betere ihud ant iholen hit is forlore sone for as sein seiþ þe bereþ tresor openliche i wei þet is al ful of reaveres ant of þeoves him luste leosen hit ant beon irobbet þis world nis bute a wei to heovene oþer to helle ant is al biset of hellene mucheres þe robbiþ alle þe golþordes þet ha mahen underȝeoten þet mon oþer wummon i þis wei openeþ for ase muchel wurþ is as hwase seide ant ȝeide as he eode ich beore golþord ich beore golþord lowr hit her read gold hwit seolver inoh ant deore wurþe stanes a sapere þe ne bereþ bute sape ant nelden ȝeiȝeþ hehe þet he bereþ a riche mercer geaþ forþ al stille freiniþ hwet itidde of þe gode king for þi þet he schawde þe celles of his aromaz his muchele þinges his deorewurþe tresor nis hit nawt for nawt iwriten i þe hali godspel of þe þreo kinges þe comen to offrin þe deore þreo lakes þet tet ha walden offrin him ha heolden eaver ihud aþet ha comen bivoren him þa earst ha unduden þe presenz þet ha beren for þi mine leove sustren bi niht as þe nihtfuhel þet ancre is to ievenet beoþ ȝeorne sturiende niht ich cleopie privite þis niht ȝe mahen habben euch time of þe dei þet al þe god þet ȝe eaver doþ beo idon as bi niht ant bi þeosternesse ut of monnes ehe ut of monnes eare þus i niht beoþ fleonninde ant sechinde ower sawle heovenliche fode þenne ne beo ȝe nawt ane ah beoþ ec ȝet is ancre ievenet her to spearewe þet is ane under rof as ancre spearewe is a chiterinde brid chitereþ aa ant chirmeþ ah forþi þet moni ancre haveþ þet ilke unþeaw daviþ ne eveneþ hire nawt to spearewe þe haveþ fere ah deþ to spearewe ane ich am he seiþ bi ancre as spearewe þet is ane for swa ah ancre hire ane in anlich stude as ha is chirmin ant chiterin eaver hire bonen ant understondeþ leofliche mine leove sustren þet ich write of anlich lif forte frovrin ancren ant ow over alle hu god is to beon ane is ba i þe alde lahe ant i þe neowe isutelet for i baþe me i fint þet godd his dearne runes ant heovenliche privitez schawde his leoveste freond nawt i monne floc ah dude þer ha weren ane bi hamseolven ant heo hamseolf alswa as ofte as ha walden þenchen schirliche of godd ant makien cleane bonen ant beon in heorte gasteliche ihehet toward heovene aa me ifint þet ha fluhen monne sturbunge ant wenden bi ham ane ant þer godd edeawde ham ant schawde himseolf to ham ant ȝef ham hare bonen forþi þet ich seide þet me ifint tis ba i þe alde testament ant ec i þe neowe ich chulle of ba twa schawin forbisne þe patriarche forte þenche deopliche sohte anlich stude ant wende bi him ane as teleþ ant swa he imette wiþ þe eadi þet is wiþ godes grace alswa þe eadi þa ure laverd schawde him his deorewurþe nebscheft ant ȝef him his blesceunge ant wende his nome betere he wes iflohe men ant wes him al ane neaver ȝete i monne floc ne cahte he swuch biȝete bi ant bi helye godes deorewurþe freond is sutel ant edscene hwuch baret ant hu dredful lif is eaver imong þrung ant hu godd his privitez schaweþ to þeo þe beoþ privement ham ane me schal leove sustren þeose estoires tellen ow for ha weren to longe to writen ham here ant þenne schule ȝe al þis brihte understonden þe eadi seiþ he sit ane ant seiþ þe reisun for hwi ure laverd hefde ifullet him of his þreatunge godes þreatunge is wontreaþe ant weane i licome ant i sawle worlt buten ende þe were of þis þreatunge as he wes wel ifullet nere þer nan empti stude i þe heorte to underfon fleschliche lahtren forþi he bed wealle of teares þet ha ne adruhede neaver na mare þen wealle forte biwepe slei folc þet is meast al þe world þet is gasteliche islein mid deadliche sunnen ant to þis wop lokiþ nu he bit anlich stude þe hali prophete forte schawi witerliche þet hwase wule biwepen hire ahne ant oþres sunnen as ancre ah to donne ant hwase wule ifinden ed te nearewe domesmon mearci ant are a þing þet let him meast is beowiste þet is wununge bimong men ant þet swiþest furþreþ hit þet is anlich stude mon oþer wummon eiþer to beon ane ȝet spekeþ of anlich stude mare me schal sitten he seiþ him ane ant beo stille of þis stilnesse he spekeþ þerbivoren lutel god hit is i silence ikepen godes grace ant þet me beore godes ȝeoc anan from his ȝuheþe ant þenne kimeþ þe refter hwase swa wule don ha schal sitten ane ant halden hire stille ant swa heoven hireseolf buven hireseolven þet is wiþ heh lif hehi toward heovene over hire cunde teke þis hwet oþer god cume of þis anlich sittunge þet spekeþ of ant of þis seli stilþe kimeþ anan efter ha wule he seiþ þe swa liveþ aȝeines þe smitere beode forþ þe cheke ant beo þurhfullet wiþ schentfule wordes her beoþ i þeos word twa eadi þeawes to noti swiþe ȝeorne þe limpeþ ariht to ancre þolemodnesse i þe earre half i þe leatere eadmodnesse of milde ant meoke heorte for þolemod is þe þuldeliche abereþ woh þet me him deþ eadmod is þe þolie mei þet me him missegge þeos þe ich habbe inempnet her weren of þe alde testament cume we nu to þe neowe sein baptiste bi hwam ure laverd seide þet bimong wives sunen ne aras neaver herre he kenneþ us openliche bi his ahne dede þet anlich stude is baþe siker ant biheve for þah þe engel hefde his burde ibocket al were he ifullet of þe hali gast anan inwiþ his moder wombe al were he þurh miracle of baraigne iboren ant in his i nobr borenesse unspende his feader tunge into prophecie for al þis ne durste he ȝet wunie bimong men se dredful lif he seh þe rin þah hit nere of nawt elles bute of speche ane ant forþi hwet dude he ȝung of ȝeres fleh awei into wildernesse leste he wiþ speche sulde his cleane lif for swa is in his ymne he hefde as hit þuncheþ iherd þe meande him ant seide wumme wa is me he seiþ þe hali prophete for ich am a mon of sulede lippen ant seiþ þe acheisun hwervore ant þet is forþi he seiþ þet ich wunie bimong men þe suleþ hare lippen mid misliche spechen lo hu godes prophete seiþ he wes isulet þurh beowiste bimong monne swa hit is sikerliche beo neaver se briht or metal gold seolver irn stel þet hit ne schal drahe rust of anoþer þet is i rustet forhwon þet ha longe liggen togedere forþi fleh sein þe feolahschipe of fule men leste he were ifulet ah ȝet forte schawin us þet me ne mei þe uvele fleon bute me fleo þe gode he fleh his hali cun icoren of ure laverd ant wende into anli stude ant wunede i þe wildernesse ant hwet biȝet he þer he biȝet þet he wes godes baptiste o þe muchele hehnesse þet he heold i fulluht under hise honden þe laverd of heovene þe halt up al þe world wiþ his anes mihte þer þe hali trinite þrumnesse on englisch schawde hire al to him þe feader in his stevene þe hali gast i culvre heow þe sune in his honden in anlich lif he biȝet þreo preminences privilegie of preachur merite of martirdom meidenes mede þeos þreo manere men habbeþ in heovene wiþ overfullet mede crune upo crune ant te eadi in anlich stude as he wes alle þeose þreo estaz ofearnede him ane ure leove leafdi ne leadde ha anlich lif ne fond te engel hire in anli stude al ane nes ha nowher ute ah wes biloken feste for swa we ifindeþ þet is þe engel wende into hire þenne wes heo inne in anli stude hire ane engel to mon i þrung ne edeawede neaver ofte on oþer half þurh þet nowher in hali writ nis iwriten of hire speche bute fowr siþen as is iseid þe ruppe sutel prufunge hit is þet ha wes muchel ane þe heold swa silence hwet seche ich oþer of godd ane were inoh forbisne to alle þe wende himseolf into anli stude ant feaste þeras he wes ane i wildernesse forte schawin þerbi þet bimong monne þrung ne mei nan makien riht penitence þer in anli stude him hungrede hit seiþ ancre to frovre þet is meoseise þer he þolede þet te feond fondede him feoleweis ah he overcom him alswa forte schawin þet te feond fondeþ muchel þeo þe leadeþ anlich lif for onde þet he haveþ to ham ah he is þer overcumen for ure laverd seolf þer stont bi ham i fehte ant bealdeþ ham hu ha schulen stonden strongliche aȝein ant ȝeveþ ham of his strengþe he as hali writ seiþ þet na nurþ ne þrung of folc ne mahte letten him of his beoden ne desturbin his god he þah no þeleatere hwen he walde beon i beoden he fleh nawt ane oþre men ah dude ȝet his halie deorewurþe apostles ant wende ane upon hulles us to forbisne þet we schule turne bi usseolf ant climben wiþ him on hulles þet is þenchen hehe ant leaven lahe under us alle eorþliche þohtes hwiles we beoþ i bonen ant ant sincletice ant sare ant oþre swucche monie men ant wummen baþe fondeden witerliche ant underȝeten soþliche þe biȝete of anlich lif as þeo þe duden wiþ godd al þet ha walden sein nu leate seiþ bi himseolven as ofte as ich eaver wes he seiþ bimong men ich wende from ham leasse mon þen ich ear wes forþi seiþ þe wise þet is ne þunche þe neaver god imong monne floc for þer is eaver sunne ne seide þe stevene to arsenie of heovene arseni flih men ant tu schalt beon iborhen ant eft hit com ant seide þet is arseni flih beo stille ant wune studevestliche i sum stude ut of monne nu ȝe habbeþ iherd mine leove sustren forbisne of þe alde lahe ant ek of þe neowe hwi ȝe ahen anlich lif swiþe to luvien efter þe forbisnes hereþ nu reisuns hwi me ah to fleo þe world eahte ed te leaste ich ham segge scheortliche neomeþ þe betere ȝeme þe forme is sikernesse ȝef a wod liun urne ȝont te strete nalde þe wise bitunen hire sone ant seinte seiþ þet helle liun rengeþ ant reccheþ eaver abuten forte sechen inȝong sawle to forswolhen ant bid us beo wakere ant bisie in hali beoden leste he us lecche þis is seinte word þet ich ear seide forþi beoþ ancren wise þe habbeþ wel bitund ham aȝein helle liun for te beo þe sikerure þe oþer reisun is þe bere a deore licur a deorewurþe wet as basme is in a feble vetles healewi i bruchel gles nalde ha gan ut of þrung bute ha fol were þis bruchele vetles þet is wummone flesch þah noþeleatere þe basme þe healewi is meidenhad þet is þe rin oþer efter meiþlure chaste cleannesse þis bruchele vetles is bruchel as is eani gles for beo hit eanes tobroken ibet ne biþ hit neaver ibet ne hal as hit wes ear na mare þene gles ah ȝet hit brekeþ mid leasse þen bruchel gles do for gles ne tobrekeþ nawt bute sum þing hit rine ant hit onont meiþlure mei leosen his halnesse wiþ a stinkinde wil swa vorþ hit mei gan ant leaste se longe ah þis manere bruche mei beon ibet eft ase hal allunge as hit wes eaver halest þurh medecine of schrift ant bireowsunge nu þe preove herof sein ewangeliste nefde he brud ibroht ham nefde he iþoht þa ȝef godd nefde ilet him meiþhad to forleosen seoþþen þah nes he meiden neaver þe unhalre ah wes meiden bitaht meiden to witene nu as ich segge þis deorewurþe healewi i bruchel vetles is meiþhad ant cleannesse in ower bruchele flesch bruchelure þen eani gles þet ȝef ȝe weren i worldes þrung wiþ a lutel hurlunge ȝe mahten al leosen as þe wrecches i þe world þe hurliþ togederes ant breokeþ hare vetles ant cleannesse schedeþ forþi ure laverd cleopeþ þus leaveþ þe world ant cumeþ to me for þer ȝe schulen beon i þrung ah reste ant peis is in me þe þridde reisun of þe worldes fluht is þe biȝete of heovene þe heovene is swiþe heh hwase wule biȝeoten hit ant areachen þerto hire is lutel inoh forte warpen al þe world under hire fotes forþi alle þe halhen makeden of al þe world as a scheomel to hare vet to areache þe heovene þis is sein word ewangeliste i þe apocalipse ich iseh a wummon ischrud mid te sunne ant under hire vet þe mone þe mone woneþ ant waxeþ ne nis neaver studevest ant bitacneþ forþi worltliche þinges þe beoþ as þe mone eaver i change þes mone mot te wummon halden under hire vet þet is worldliche þinges totreoden ant forhohien þe wule heovene areachen ant beo þer ischrud mid te soþe sunne þe feorþe reisun is preove of noblesce ant of largesce noble men ant gentile ne beoreþ nane packes ne ne feareþ itrusset wiþ trussews ne wiþ purses hit is beggilde riht to beore bagge on bac burgeise to beore purse nawt godes spuse þe is leafdi of heovene trussen ant purses baggen ant packes beoþ worltliche þinges alle eorþliche weolen ant worltliche rentes þe fifte resiun is noble men ant wummen makieþ large relef ah hwa mei makie largere þen þe oþer þeo þe seiþ wiþ seinte laverd forte folhi þe we habbeþ al forleavet nis þis large relef nis þis muche lave mine leove sustren kinges ant keisers habbeþ hare liveneþ of ower large relef þet ȝe ileavet habbeþ laverd forte folhi þe seiþ seinte we habbeþ al forleavet as þah he seide we wulleþ folhi þe i þe muchele genterise of þi largesce þu leafdest to oþre men alle richesces ant makedest of al relef ant lave se large we wulleþ folhi þe we wulleþ don alswa leaven al as þu dudest folhi þe on eorþe i þet ant in oþerhwet forte folhi þe ec into þe blisse of heovene ant ȝet tear over al folhi þe hwiderward se þu eaver wendest as nane ne mahen bute ane meidnes þe seste reisun is hwi ȝe habbeþ þe world iflohen familiarite muche cun redden forte beo prive wiþ ure laverd for þus he seiþ bi osee ich chulle leade þe he seiþ to his leofmon into anli stude ant ter ich chulle luveliche speoke to þin heorte for me is laþ preasse þe seoveþe reisun is forte beo þe brihtre ant brihtluker seon in heovene godes brihte nebscheft for ȝe beoþ iflohe þe world ant hudeþ ow for hire her ȝet terteken þet ȝe beon swifte as þe sunne gleam for ȝe beoþ wiþ bitund as i sepulcre bibarret as he wes o þe deore rode as is iseid þe ruppe þe eahtuþe reisun is to habben cwic bone ant lokiþ ȝeorne hwervore þe eadmode cwen hester bitacneþ ancre for hire nome seiþ ihud on englische ledene as me ret in hire boc ha wes þe king assuer over al icweme ant þurh hire bone arudde of deaþ al hire folc þe wes to deaþ idemet þis nome assuer is ispealet eadi as is ear iseid ant bitacneþ godd eadi over alle he ȝetteþ hester þe cwen þet is þe treowe ancre þet is riht hester þet is riht ihud he hereþ ant ȝetteþ hire alle hire benen ant sawveþ þurh ham muche folc monie schulde beo forloren þe beoþ þurh þe ancre benen iborhen as weren þurh hesteres forhwon þet ha beo hester ant halde hire as heo dude mardochees dohter mardoche is ispealet þet is bitterliche totreodinde þene scheomelese scheomeles is þe mon þe seiþ eani untu oþer deþ bivoren ancre ȝef eani þah swa do ant heo breoke bitterliche his untohe word oþer his fol dede totreode ham ananriht wiþ unwurþ tellunge þenne is ha hester mardochees dohter bitterliche breokinde þene scheomelese bitterluker ne betere ne mei ha him neaver breoken þen is itaht þeruppe wiþ oþer mid tis vers ant wende inward anan toward hire weovede ant halde hire ed hame as hester þe ihudde semei i hefde deaþ ofservet ah he criede mearci ant forȝef hit him þah þurh swuch a foreward þet he ed hame heolde him i as he wunede ant hudde him in his huse ȝef he ohwider wende ut swuch wes þe foreward þet he were eft al ful ant to deaþ idemet he þah brec foreward þurh his unselhþe his þrealles edfluhen him ant edbreken him ut ant he folhede ham ant wende ut efter ham hwet wult tu mare wes sone forwreiet to þe king ant for þe foreward tobroken wes fordemet to deaþe understondeþ ȝeorne þis mine leove sustren semeȝ bitacneþ þe utwarde ancre nawt hester þe ihudde for semeȝ seiþ þet is herinde on ure ledene þet is þe recluse þe haveþ asse earen longe to here feor þet is hercninde efter ut runes semeis stude wes þet he schulde in huden him ȝef he walde libben þis word spealeþ sihþe of peis ant bitacneþ ancrehus for þe rinne ne þearf ha seon bute peis ane ne beo neaver semei þet is þe recluse swa swiþe forgult toward te soþe þet is ure laverd halde hire ed hame i þet ha nawiht nute of þe worldes baret ȝetteþ hire bliþeliche his are ah ȝef ha entremeateþ hire of þinges wiþuten mare þen ha þurfte ant hire heorte beo ute wiþ þah a clot of eorþe þet is hire licome beo inwiþ þe fowr wahes ha is iwend wiþ semei ut of alswa as he dude efter his þrealles þeos þrealles beoþ þe eþele fif wittes þe schulden beon et hame ant servin hare leafdi þenne ha serviþ wel þe ancre hare leafdi hwen ha notieþ ham wel in hare sawle neode hwen þe ehe is o þe boc oþer o sum oþer god þe eare to godes word þe muþ in hali bonen ȝef ha wit ham uvele ant let ham þurh ȝemeles etfleon hire servise ant folhi ham utwart wiþ hire heorte as hit bitimeþ eaver meast þet gan þe wittes ut þe heorte geaþ ut efter ha brekeþ foreward wiþ þe unseli semeȝ ant is to deaþ idemet forþi mine leove sustren ne beo ȝe nawt semeȝ ah beoþ hester þe ihudde ant ȝe schule beon ihehet i þe blisse of heovene for þe nome of hester ne seiþ nawt ane þet is nawt ane ihud ah deþ þerteken þet is i folc ihehet ant swa wes hester as hire nome cwiddeþ ihehet to cwen of a povre meiden i þis word hester beoþ hudunge ant hehnesse ifeiet togederes ant nawt ane hehnesse ah hehnesse over folc forte schawin witerliche þet teo þe hudeþ ham ariht in hare ancrehus ha schulen beon in heovene over oþres cunnes folc wurþliche ihehet ba hesteres nome ant hire hehunge pruvieþ þet ich segge on oþer half understondeþ ȝe beoþ i ȝe beoþ iflohe to chirche griþ for nis ower nan þet nere sumchearre godes þeof me weiteþ ow þet wite ȝe ful ȝeorne wiþuten as me deþ þeoves þe beoþ ibroke to chirche haldeþ ow feaste inne nawt te bodi ane for þet is þe unwurþest ah ower fif wittes ant te heorte over al ant al þer þe sawle lif is for beo ha bitrept utewiþ nis þer bute leade forþ toward te gealforke þet is þe wearitreo of helle beoþ ofdred of euch mon alswa as þe þeof is leste he drahe ow utwart þet is biswike wiþ sunne ant weiti forte warpen upon ow his cleches bisecheþ ȝeornliche godd as þeof ibroke to chirche þet he wite ant wardi ow wiþ alle þe ow weitiþ chiteriþ ower beoden aa as spearewe deþ þet is ane for þis an word is iseid of anlich lif of anlich stude þer me mei beon hester ihud ut of þe world ant do betere þen i þrung euch gastelich biȝete forþi eveneþ daviþ ancre to pellican þet leat anlich lif ant to spearewe ane spearewe haveþ ȝet a cunde þet is biheve ancre þah me hit heatie þet is þe fallinde uvel for muche neod is þet ancre of hali lif ant of heh habbe fallinde uvel þet uvel ne segge ich nawt þet me swa nempneþ ah fallinde uvel ich cleopie licomes secnesse oþer temptatiuns of flesches fondunges hwerþurh hire þunche þet ha falle duneward of hali hehnesse ha walde awilgin elles oþer to wel leoten of hireseolven ant swa to noht iwurþen þe flesch walde awilgin ant bicumen to fulitohen toward hire leafdi ȝef hit nere ibeaten ant makie sec þe sawle ȝef secnesse hit ne temede wiþ uvel oþer wiþ sunne þe licome ne þe gast ȝef hare nowþer nere sec as hit timeþ seldene orhel walde awakenin þet is þe measte dredfule secnesse of alle ȝef godd fondeþ ancre wiþ ei uvel utewiþ oþer þe feonde inwiþ wiþ gasteliche unþeawes ase prude wreaþþe onde oþer wiþ flesches lustes ha haveþ þet fallinde uvel þet me seiþ is spearewe uvel godd hit wule forþi þet ha beo eaver eadmod ant wiþ lah haldunge of hireseolven falle to þer eorþe leste ha falle i prude nu we hurteþ leove sustren to þe feorþe dale þet ich seide schulde beon of feole fondunges for þer beoþ uttre ant inre ant eiþer monivalde salve ich bihet to teachen toȝeines ham ant bote ant hu hwase haveþ ham mei gederin of þis dale cunfort ant frovre toȝeines ham alle þet ich þurh þe lare of þe hali gast mote halden foreward he hit ȝetti me þurh ower bonen ne wene nan of heh lif þet ha ne beo itemptet mare beoþ þe gode þe beoþ iclumben hehe itemptet þen þe wake ant þet is reisun for se þe hul is herre se þe wind is mare þe ron se þe hul is herre of hali lif ant of heh se þe feondes puffes þe windes of fondunges beoþ strengre þeron ant mare ȝef ei ancre is þe ne veleþ nane fondunges swiþe drede i þet puint þet ha beo overmuchel ant overswiþe ifondet for swa sein seiþ sec mon haveþ twa estaz swiþe dredfule þet an is hwen he ne feleþ nawt his ahne secnesse ant forþi ne secheþ nawt leche ne lechecreft ne easkeþ namon read ant asteorveþ ferliche ear me least wene þis is þe ancre þe nat nawt hwet is fondunge to þeos spekeþ þe engel i þe apocalipse þu seist þe nis neod na medecine ah þu art blind iheortet ne ne sist nawt hu þu art povre ant naket of halinesse ant gastelich wrecche þet oþer dredfule estat þet te seke haveþ is al frommard þis þet is hwen he feleþ se muchel angoise þet he ne mei þolien þet me hondli his sar ne þet me him heale þis is sum ancre þe feleþ se swiþe hire fondunges ant is se sare ofdred þet na gastelich cunfort ne mei hire gleadien ne makien to understonden þet ha mahe ant schule þurh ham þe betere beon i borhen ne teleþ hit i þe godspel þet te hali gast leadde ure laverd seolf into anlich stude to leaden anlich lif forte beon itemptet of þe unwine of helle ah his temptatiun þe ne mahte sunegin wes ane wiþuten understondeþ þenne on alre earst leove sustren þet twa cunne temptatiuns twa cunne fondunges beoþ uttre ant inre ant ba beoþ feolevalde uttre fondunge is hwerof kimeþ licunge oþer mislicunge wiþuten oþer wiþinnen mislicunge wiþuten ase secnesse meoseise scheome unhap ant euch licomlich derf þet te flesch eileþ wiþinnen heorte sar grome ant wreaþþe alswa onont þet ha is pine licunge wiþuten licomes heale mete drunch claþ inoh ant euch flesches eise onont swucche þinges licunge wiþinnen as sum fals gleadschipe oþer of monne hereword oþer ȝef me is iluvet mare þen anoþer mare iolhnet mare idon god oþer menske þis dale of þis temptatiun þet is uttre icleopet is swikelure þen þe oþer half ba beoþ a temptatiun ant eiþer wiþinnen ant wiþuten baþe of hire twa dalen ah ha is uttre icleopet for ha is eaver oþer i þing wiþuten oþer of þing wiþuten ant te uttre þing is þe fondunge þeos fondunge kimeþ oþerhwile of godd of mon oþerhwiles of godd as of freondes deaþ secnesse oþer on ham oþer o þeseolven poverte mishapnunge ant oþre swucche heale alswa ant eise of mon as mislich woh oþer of word oþer of werc o þe oþer o þine alswa hereword oþer goddede þeos cumeþ alswa of godd ah nawt as doþ þe oþre wiþuten euch middel ah wiþ alle he fondeþ mon hu he him drede ant luvie inre fondunges beoþ misliche unþeawes oþer lust towart ham oþer þohtes swikele þe þuncheþ þah gode þeos inre fondunge kimeþ of þe feond of þe world of ure flesch oþerhwile to þe uttre temptatiun is neod patience þet is þolemodnesse to þe inre is neod wisdom ant gastelich strengþe we schulen nu speoken of þe uttre ant teachen þeo þe habbeþ hire hu ha mahen wiþ godes grace ifinde remedie þet is elne aȝeines hire to frovrin hamseolven eadi is ant seli þe haveþ i temptatiun þolemodnesse for hwen ha is ipruvet hit seiþ ha schal beon i crunet mid te crune of lif þe godd haveþ bihaten his leove icorene hwen ha is ipruvet hit seiþ wel is hit iseid for alswa pruveþ godd his leove i corene as þe goltsmiþ fondeþ þet gold i þe fure þet false gold forwurþeþ þerin þet gode kimeþ ut brihtre secnesse is a brune hat forte þolien ah na þing ne clenseþ gold as hit deþ þe sawle secnesse þet godd send nawt þet sum lecheþ þurh hire ahne dusischipe deþ þeose six þinges i wescheþ þe sunnen þe beoþ ear iwrahte wardeþ toȝein þeo þe weren towardes pruveþ pacience halt in eadmodnesse muchleþ þe mede eveneþ to martir þene þolemode þus is secnesse sawlene heale salve of hire wunden scheld þet ha ne kecche ma as godd siþ þet ha schulde ȝef secnesse hit ne lette secnesse makeþ mon to understonden hwet he is to cnawen himseolven ant as god meister beat forte leorni wel hu mihti is godd hu frakel is þe worldes blisse secnesse is þi goldsmiþ þe i þe blisse of heovene overguldeþ þi crune se þe secnesse is mare se þe goltsmiþ is bisgre ant se hit lengre least se he brihteþ hire swiþere to beo martirs evening þurh a hwilinde wa hwet is mare grace to þeo þe hefde ofearnet þe pinen of helle world abuten ende nalde me tellen him alre monne dusegest þe forseke a buffet for a speres wunde a nelde pricchunge for an bihefdunge a beatunge for an hongunge on helle wearitreo aa on ecnesse godd hit wat leove sustren al þe wa of þis world is ievenet to helle alre leaste pine al nis bute balplohe al nis nawt swa muchel as is a lutel deawes drope toȝeines þe brade sea ant alle worldes weattres þe mei þenne edstearten þet ilke grisliche wa þe eateliche pinen þurh secnesse þet ageaþ þurh ei uvel þet her is seliliche mei ha seggen on oþer half leorniþ monivalde frovren aȝein þe uttre fondunge þe kimeþ of monnes uvel for þeos þe ich habbe iseid of is of godes sonde hwase eaver misseiþ þe oþer misdeþ þe nim ȝeme ant understond þet he is þi vile þe lorimers habbeþ ant fileþ al þi rust awei ant ti ruhe of sunne for he fret himseolven weilawei as þe file deþ ah he makeþ smeþe ant brihteþ þi sawle on oþer wise þench hwaseeaver hearmeþ þe oþer eni wa deþ þe scheome grome teone he is godes ȝerde for swa he seiþ þurh sein muþ i þe apocalipse ne beat he nan bute hwamse he luveþ ant halt for his dohter namare þen þu waldest beaten a fremede child þah hit al gulte ah nawt ne leote he wel of þet is godes ȝerde for as þe feader hwen he haveþ inoh ibeaten his child ant haveþ hit ituht wel warpeþ þe ȝerde i þe fur for ha nis noht namare alswa þe feder of heovene hwen he haveþ ibeaten wiþ an unwreast mon oþer an unwrest wummon his leove child for his god he warpeþ þe ȝerde þet is þe unwreste into þe fur of helle forþi he seiþ elleshwer þet is min is þe wrake ich chulle ȝelden as þah he seide ne wreoke ȝe nawt owseolven ne grucchi ȝe ne wearien hwen me gulteþ wiþ ow ah þencheþ anan þet he is ower feadres ȝerde ant þet he wule ȝelden him ȝerde servise ant nis þet child fulitohen þet scratleþ aȝein ant bit upo þe ȝerde þet deboneire child hwen hit is ibeaten ȝef þe feader hat hit hit cusseþ þe ȝerde ant ȝe don alswa mine leove sustren for swa hat ower feader þet ȝe cussen nawt wiþ muþ ah wiþ luve of heorte þeo þe he ow wiþ beateþ þis is godes heste þet him is muchel leovre þen þet tu eote gruttene bred oþer weredest hearde here luvieþ ower vamen he seiþ ant doþ god ȝef ȝe mahen to þeo þet ow weorriþ ȝef ȝe elles ne mahen biddeþ ȝeorne for þeo þet ow eni eil doþ oþer misseggeþ ant te apostle leareþ ne ȝelde ȝe neaver uvel for uvel ah doþ god eaver aȝein uvel as dude ure laverd seolf ant alle his hali halhen ȝef ȝe þus haldeþ godes heaste þenne beo ȝe his hende child ant cusseþ þe ȝerde þe he haveþ ow wiþ iþorschen nu seiþ oþerhwile sum his sawle oþer hiren ich chulle wel luvien his bodi o nane wise ah þet nis nawt to seggen þe sawle ant te licome nis bute a mon ant ba ham tit a dom wult tu dealen o twa þe godd haveþ to an isompnet he forbeot hit ant seiþ ne wurþe nan se wod þet he todeale þe þing þe godd haveþ iveiet þencheþ ȝet þisses weis þet child ȝef hit spurneþ o sum þing oþer hurteþ me beat þet hit hurte on ant þet child is wel ipaiet forȝeteþ al his hurt ant stilleþ hise teares forþi frovriþ owseolven godd schal o domesdei don as þah he seide dohter hurte þes þe dude he þe spurnen i wreaþþe oþer in heorte sar i scheome oþer in eani teone loke dohter loke he seiþ hu he hit schal abuggen ant þer ȝe schule seon bunkin him wiþ þes deofles betles þet wa biþ him þes lives ȝe schulen beo wel ipaiet þe rof for ower wil ant godes wil schal swa beon iveiet þet ȝe schulen wullen al þet he eaver wule ant he al þet ȝe wulleþ over alle oþre þohtes in alle ower passiuns þencheþ eaver inwardliche up godes pinen þet te worldes wealdent walde for his þrealles þolien swucche schendlakes hokeres buffez spatlunge blindfeallunge þornene crununge þet set him i þe heaved swa þet te blodi strundes striken adun ant leaveden dun to þer eorþe his swete bodi ibunden naket to þe hearde piler ant ibeate swa þet tet deorewurþe blod ron on euche halve þet attri drunch þet me him ȝef þa him þurste o rode hare heafde sturunge upon him þa heo on hokerunge gredden se lude lo her þe healde oþre lo hu he healeþ nu ant helpeþ himseolven turneþ þe ruppe þer ich spec hu he wes ipinet in alle his fif wittes ant eveneþ al ower wa secnesse ant oþerhwet woh of word oþer of werc ant al þet mon mei þolien to þet tet he þolede ant ȝe schulen lihtliche iseon hu lutel hit reacheþ nomeliche ȝef ȝe þencheþ þet he wes al ladles ant þet he droh al þis nawt for himseolven for he ne agulte neaver ȝef ȝe þolieþ wa ȝe habbeþ wurse ofservet ant al þet ȝe þolieþ al is for owseolven gaþ nu þenne gleadluker bi strong wei ant bi swincful toward te muchele feaste of heovene þeras ower gleade freond ower cume ikepeþ þenne dusie worldes men gaþ bi grene wei toward te wearitreo ant te deaþ of helle betere is ga sec to heovene þen hal to helle to murhþe wiþ meoseise þen to wa wiþ eise nawt forþi witerliche wrecche worltliche men buggeþ deorre helle þen ȝe doþ þe heovene a þing to soþe wite ȝe a misword þet ȝe þolieþ a deies longunge a secnesse of a stunde ȝef me chapede ed ow an of þeos o domesdei þet is þe mede þe ariseþ þe rof ȝe hit nalden sullen for al þe world of golde for þet schal beon ower song bivoren ure laverd þet is wel is us for þe dahes þet tu lahedest us wiþ oþer monne wohes ant wel is us nu laverd for þe ilke ȝeres þet we weren seke in ant sehen sar ant sorhe euch worltlich wa hit is godes sonde heh monnes messager me schal hehliche undervon ant makien him glead chere nomeliche ȝef he is prive wiþ his laverd ant hwa wes mare prive wiþ þe king of heovene hwil he her wunede þen wes þes sondesmon þet is worldes weane þe ne com neaver from him aþet his lives ende þes messager hwet teleþ he ow he frovreþ ow o þis wise godd as he luvede me he send me to his leove freond mi cume ant mi wununge þah hit þunche attri hit is halwende nere þet þing grislich hwas schadewe ȝe ne mahte nawt wiþuten hurt felen hwet walde ȝe seggen bi þet eisfule wiht þet hit of come wite ȝe to soþe þet al þe wa of þis world nis bute schadewe of þe wa of helle ich am þe schadewe seiþ þes messager þet is worldes weane nedlunge ȝe moten oþer undervo me oþer þet grisliche wa þet ich am of schadewe hwase underveþ me gleadliche ant makeþ me feier chere mi laverd send hire word þet ha is cwite of þet þing þet ich am of schadewe þus spekeþ godes messager forþi seiþ sein alle blisse haldeþ hit to fallen i misliche of þeose fondunges þe uttre beoþ ihaten ant seint alle þe ilke fondunges þe we beoþ nu i beaten wiþ þuncheþ wop nawt wunne ah ha wendeþ efterward to weole ant to eche blisse þe inre fondunge is twavalt alswa as is þe uttre for þe uttre is adversite ant prosperte ant þeos cundleþ þe inre mislicunge in adversite ant i prosperite licunge þe limpeþ to sunne þis ich segge forþi þet sum licunge is ant sum mislicunge þe ofearneþ muche mede as licunge i godes luve ant mislicunge for sunne nu as ich segge þe inre fondunge is twavald fleschlich ant gastelich fleschlich as of leccherie of glutunie of slawþe gastelich as of prude of onde ant of wreaþþe alswa of ȝiscunge þus beoþ þe inre fondunges þe seoven heaved sunnen ant hare fule cundles flesches fondunge mei beon ievenet to fotwunde gastelich fondunge þet is mare dred of mei beon for þe peril i cleopet breostwunde ah us þuncheþ greattre flesliche temptatiuns forþi þet heo beoþ eþfele þe oþre þah we habben ham ofte nute we hit nawt ant beoþ þah greate ant grisliche i godes ehe ant beoþ muchel forþi to drede þe mare for þe oþre þe me feleþ wel secheþ leche ant salve þe gasteliche hurtes ne þuncheþ nawt sare ne ne salviþ ham wiþ schrift ne wiþ penitence ant draheþ to eche deaþ ear me least wene hali men ant wummen beoþ of alle fondunges swiþest ofte itemptet ant ham to goder heale for þurh þe feht toȝeines ham ha biȝeoteþ þe blisfule kempene crune lo þah hu ha meaneþ ham i þet is ure wiþeriwines swiftre þen earnes upo þe hulles ha clumben efter us ant þer fuhten wiþ us ant ȝet i þe wildernesse ha spieden us to sleanne ure wiþeriwines beoþ þreo þe feond þe worlt ure ahne flesch as ich ear seide lihtliche ne mei me nawt oþerhwile icnawen hwuch of þeos þreo him weorreþ for euch helpeþ oþer þah þe feond proprement eggeþ to atternesse as to prude to overhohe to onde ant to wreaþþe ant to hare attri cundles þe herefter beoþ inempnet þe flesch sput proprement toward swetnesse eise ant softnesse þe world bit mon ȝiscin worldes weole ant wurþschipe ant oþre swucche give gaven þe bidweolieþ cang men to luvien a schadewe þeos wiþeriwines hit seiþ folhiþ us on hulles ant weitiþ i wildernesse hu ha us mahen hearmin hul þet is heh lif þer þe deofles asawz ofte beoþ strengest wildernesse is anlich lif of ancre wununge for alswa as i wildernes beoþ alle wilde beastes ant nulleþ nawt þolien monne nahunge ah fleoþ hwen ha heom ihereþ alswa schulen ancres over alle oþre wummen beo wilde o þisse wise ant þenne beoþ ha over oþre leove to ure laverd ant swetest him þuncheþ ham for of all flesches is wilde deores flesch leovest ant swetest bi þis wildernesse wende ure laverdes folc as exode teleþ toward te eadi lond of þet he ham hefde bihaten ant ȝe mine leove sustren wendeþ bi þe ilke wei toward te hehe þe kinedom þet he haveþ bihaten his i corene gaþ þah ful warliche for i þis wildernesse beoþ uvele beastes monie liun of prude neddre of attri onde unicorne of wreaþþe beore of dead slawþe vox of ȝisceunge suhe of ȝivernesse scorpiun wiþ þe teil of stinginde leccherie þet is galnesse her beoþ nu o rawe itald þe seoven heaved sunnen þe liun of prude haveþ swiþe monie hwelpes ant ich chulle nempni summe þet is hwase let wel of ei þing þet ha deþ oþer seiþ oþer haveþ wlite oþer wit god acointance oþer word mare þen anoþer cun oþer meistrie ant hire wil forþre ant hwet is wlite wurþ her gold ring i suhe nease acointance i religiun wa deþ hit ofte al is þe let eawiht wel of ant walde habben word þe rof ant is wel ipaiet ȝef ha is ipreiset mispaiet ȝef ha nis itald swuch as ha walde anoþer is þet is þe þuncheþ hokerlich of ei þing þet ha siþ bi oþer oþer hereþ ant forhoheþ chastiement oþer ei lahres lare þe þridde hwelp is þe makeþ hire betere þen ha is þe feorþe is þe nimeþ mare on hond þen ha mei overcumen oþer entremeteþ hire of þing þet to hire ne falleþ oþer is to overtrusti upo godes grace oþer on hireseolven to bald upon ei mon þet is fleschlich as heo is ant mei beon itemptet þe fifte hwelp hatte inobedience nawt ane þe ne buheþ ah þe oþer grucchinde deþ oþer targeþ to longe þet child þe ne buheþ ealdren underling his prelat paroschien his preost meiden hire dame euch lahre his herre þe seste is þe fedeþ þis hwelp þe is of muche speche ȝelpeþ demeþ oþre liheþ oþerhwile gabbeþ upbreideþ chideþ fikeleþ stureþ lahtre þe seoveþe is blasphemie þis hwelpes nurrice is þe swereþ greate aþes oþer bitterliche curseþ oþer misseiþ bi godd oþer bi his halhen for ei þing þet he þoleþ siþ oþer hereþ þe eahtuþe is inpatience þis hwelp fet þe nis þolemod aȝein alle wohes ant in alle uveles þe niheþe is contumace ant þis fet hwase is anewil i þing þet ha haveþ undernume to donne beo hit god beo hit uvel þet na wisure read ne mei bringen hire ut of hire riote þe teoheþe is þet is strif to overcumen þet te oþer þunche underneoþen awarpen ant cravant ant heo meistre of þe mot ant crenge ase champiun þe haveþ biȝete þe place i þis unþeaw is upbrud ant edwitunge of al þet uvel þet ha mei bi þe oþer ofþenchen ant eaver se hit biteþ bittrure se hire likeþ betere þah hit were of þing þe wes bivore ȝare amendet her imong beoþ oþerhwiles nawt ane bittre wordes ah beoþ fule stinkinde scheomelese ant schentfule sumchearre mid great sware monie ant prude wordes wiþ warinesses ant bileasunges herto falleþ evenunge of hamseolf of hare cun of sahe oþer of dede þis is among nunnen ant gaþ wiþ swuch muþ seoþþen ear schrift ham habbe iweschen to herie godd wiþ loftsong oþer biddeþ him privee bonen me þinges amansede nuten ha þet hare song ant hare bonen to godd stinkeþ fulre to him ant to alle his halhen þen ei rotet dogge þe ealleofte hwelp is ifed wiþ supersticiuns wiþ semblanz ant wiþ sines as beoren on heh þet heaved crenge wiþ swire lokin o siden bihalden on hokere winche mid ehe binde seode mid te muþ wiþ hond oþer wiþ heaved makie scuter signe warpe schonke over schench sitten oþer gan stif as ha istaket were luve lokin o mon speoken as an innocent ant wlispin for þen anes herto falleþ of veil of heaved claþ of euch oþer claþ to overgart acemunge oþer in heowunge oþer i pinchunge gurdles ant gurdunge o dameiseles wise scleaterunge mid smirles fule fluþrunges heowin her litien leor pinchen bruhen oþer bencin ham uppart wiþ wete fingres monie oþre þer beoþ þe cumeþ of weole of wunne of heh cun of feier claþ of wit of wlite of strengþe of heh lif waxeþ prude ant of hali þeawes monie ma hwelpes þen ich habbe inempnet haveþ þe liun of prude ah abute þeose studieþ wel swiþe for ich ga lihtliche over ne do bute nempni ham ah ȝe eaver ihwer se ich ga swiþere vorþ leaveþ þer lengest for þer ich feþeri on a word tene oþer tweolve hwaseeaver haveþ eani unþeaw of þeo þe ich her nempnede oþer ham iliche ha haveþ prude sikerliche huseeaver hire curtel beo ischapet oþer iheowet heo is þe liunes make þet ich habbe ispeken of ant fet hire wode hwelpes inwiþ hire breoste þe neddre of attri onde haveþ seove hwelpes þis cundel bret hwase nis icnawen goddede ah teleþ lutel þe rof oþer forȝet mid alle goddede ich segge nawt ane þet mon deþ him ah þet godd deþ him oþer haveþ idon him oþer him oþer hire mare þen ha understont ȝef ha hire wel biþohte of þis unþeaw me nimeþ to lutel ȝeme ant is þah of alle an laþest godd ant meast aȝein his grace þe oþer cundel is þet is heatunge oþer great heorte þe bret hit i breoste al is attri to godd þet he eaver wurcheþ þe þridde cundel is ofþunchunge of oþres god þe feorþe gleadschipe of his uvel þe fifte wreiunge þe seste bacbitunge þe seoveþe upbrud oþer scarnunge þe eahtuþe is þet is misortrowunge bi mon oþer bi wummon wiþuten witer tacne þenchen þis semblant ha makeþ þis ha seiþ oþer deþ me forte gremien hokerin oþer hearmin ant þet hwen þe oþer neaver þiderward ne þencheþ herto falleþ falsdom þet godd forbeot swiþe as þenchen oþer seggen ȝe ne luveþ ha me nawt herof ha wreide me lo nu ha speokeþ of me þe twa þe þreo oþer þe ma þe sitteþ togederes swuch ha is ant swuch ant for uvel ha hit dude i þulli þoht we beoþ ofte bichearret for ofte is god þet þuncheþ uvel ant forþi beoþ al dei monnes domes false herto limpeþ alswa luþere neowe fundles ant leasunges ladliche þurh niþ ant þurh onde þe niheþe cundel is sawunge of unsibsumnesse of wreaþþe ant of descorde þeo þe saweþ þis deofles sed ha is of godd amanset þe teoheþe is luþer stilþe þe deofles silence þet te an nule for onde speoken o þe oþer ant þis spece is alswa cundel of wreaþþe for hare teames beoþ imengt ofte togederes hwer as ei of þeos wes þer wes þe cundel oþer þe alde moder of þe attri neddre of onde þe unicorne of wreaþþe þe bereþ on his nease þe þorn þet he asneaseþ wiþ al þet he areacheþ haveþ six hwelpes þe earste is chast oþer strif þe oþer is wodschipe bihald te ehnen ant te neb hwen wod wreaþþe is imunt bihald hire contenemenz loke on hire lates hercne hu þe muþ geaþ ant tu maht demen hire wel ut of hire witte þe þridde is schentful upbrud þe feorþe is wariunge þe fifte is dunt þe seste is wil þet him uvel tidde oþer on him seolf oþer on his freond oþer on his ahte þe seoveþe hwelp is don for wreaþþe mis oþer leaven wel to don forgan mete oþer drunch wreoken hire wiþ teares ȝef ha elles ne mei ant wiþ weariunges hire heaved spillen o grome oþer on oþer wise hearmin hire i sawle ant i bodi baþe þeos is homicide ant morþre of hireseolven þe beore of hevi slawþe haveþ þeose hwelpes is þe forme þet is wlech heorte unlust to eni þing þe schulde leitin al o lei i luve of ure laverd þe oþer is þet is to povre heorte ant to earh mid alle ei heh þing to underneomen in hope of godes help ant i trust on his grace nawt of hire strengþe þe þridde is þis haveþ hwase wurcheþ god ant deþ hit tah mid a dead ant mid an hevi heorte þe feorþe is ydelnesse hwase stut mid alle þe fifte is heorte grucchunge þe seste is a dead sorhe for lure of ei worltlich þing oþer for eni unþonc bute for sunne ane þe seoveþe is ȝemelesschipe oþer to seggen oþer to don oþer to biseon bivoren oþer to þenchen efter oþer to miswiten eni þing þet ha haveþ to ȝemen þe eahtuþe is unhope þis leaste beore hwelp is grimmest of alle for hit tocheoweþ ant tofret godes milde milce ant his muchele mearci ant his unimete grace þe vox of ȝisceunge haveþ þeose hwelpes triccherie ant gile þeofþe reaflac wite ant herrure strengþe false witnesse oþer aþ dearne symonie gavel oker festschipe prinschipe of ȝeove oþer of lane þis is icluht heorte unþeaw gode laþest þe ȝef us al himseolven monslaht oþerhwile þis unþeaw is to vox for moni reisun ievenet twa ich chulle seggen muche gile is i vox ant swa is i ȝisceunge of worltlich biȝete anoþer þe vox awurieþ al a floc þah he ne mahe buten an frechliche swolhen alswa ȝisceþ a ȝiscere þet tet moni þusent mahten bi flutten ah þah his heorte berste ne mei he bruken on himseolf bute a monnes dale al þet mon wilneþ mare oþer wummon þen ha mei rihtliche leade þet lif bi euch efter þet ha is al is ȝisceunge ant rote of deadlich sunne þet is riht religiun þet euch efter his stat borhi ed tis frakele world se lutel se ha least mei of mete of claþ of ahte of alle hire þinges notiþ þet ich segge euch efter his stat for þet word is ifeþeret ȝe mote makien þet wite ȝe i moni word muche strengþe þenchen longe þerabuten ant bi þet ilke an word understonden monie þe limpeþ þerto for ȝef ich schulde writen al hwenne come ich to ende þe suhe of ȝivernesse haveþ gris þus inempnet to earliche hatte þet an þet oþer to esteliche þet þridde to frechliche þet feorþe hatte to muche þet fifte to ofte i drunch mare þen i mete beoþ þeos gris iferhet ich speoke scheortliche of ham for nam ich nawt ofdred mine leove sustren leste ȝe ham feden þe scorpiun of leccherie þet is of galnesse haveþ swucche cundles þet in a wel itohe muþ hare summes nome ne sit nawt forte nempnin for þe nome ane mahte hurten alle wel itohene earen ant sulen cleane heorten þeo þah me mei nempnin wel hwas nomen me icnaweþ wel ant beoþ mare hearm is to monie al to cuþe horedom eawbruche meiþlure ant incest þet is bituhe sibbe fleschliche oþer gasteliche þet is o feole idealet ful wil to þet fulþe wiþ skiles ȝettunge helpen oþre þiderward beo weote ant witnesse þerof hunti þe refter wiþ wohunge wiþ toggunge oþer wiþ eni tollunge wiþ gigge lahtre hore ehe eanie lihte lates wiþ ȝeove wiþ tollinde word oþer wiþ luvespeche cos unhende grapunge þet mei beon heaved sunne luvie tide oþer stude forte cumen i swuch keast ant oþre foreridles þe me mot nede forbuhen þe i þe muchele fulþe nule fenniliche fallen as seint seiþ þet is hwase wule hire inwit witen hal ant fere ha mot fleon þe foreridles þe weren iwunet ofte to openin þe inȝong ant leoten in sunne ich ne dear nempnin þe uncundeliche cundles of þis deofles scorpiun attri iteilet ah sari mei ha beon þe bute fere oþer wiþ haveþ swa ifed cundel of hire galnesse þet ich ne mei speoken of for scheome ne ne dear for drede leste sum leorni mare uvel þen ha con ant beo þe rof itemptet ah þenche on hire ahne aweariede fundles in hire galnesse for hu se hit eaver is icwenct wakinde ant willes wiþ flesches licunge bute ane i wedlac hit geaþ to deadlich sunne i ȝuheþe me deþ wundres culche hit i schrift ut utterliche as ha hit dude þe feleþ hire schuldi oþer ha is idemet þurh þet fule brune cwench to þet eche brune of helle þe scorpiunes cundel þe ha bret in hire bosum schake hit ut wiþ schrift ant slea wiþ deadbote ȝe þe of swucches nute nawt ne þurve ȝe nawt wundrin ow ne þenchen hwet ich meane ah ȝeldeþ graces godd þet ȝe swuch uncleannesse nabbeþ ifondet ant habbeþ reowþe of ham þe i swuch beoþ ifallen inoh is etscene hwi ich habbe ievenet prude to liun onde to neddre ant of þeo alle þe oþre wiþute þis leaste þet is hwi galnesse beo to scorpiun ievenet ah lo her þe skile þe rof sutel ant etscene scorpiun is a cunnes wurm þe haveþ neb as me seiþ sumdeal ilich wummon ant neddre is bihinden makeþ feier semblant ant fikeþ mid te heaved ant stingeþ mid te teile þis is leccherie þis is þe deofles beast þet he leat to chepinge ant to euch gederunge ant chepeþ forte sullen ant biswikeþ monie þurh þet ha ne bihaldeþ nawt bute þe feire neb oþer þet feire heaved þet heaved is þe biginnunge of galnesse sunne ant te licunge hwil hit least þe þuncheþ swiþe swote þe teil þet is þe ende þerof is sar ofþunchunge ant stingeþ her wiþ atter of bitter bireowsunge ant of deadbote ant seliliche mahen ha seggen þe þe teil swuch ifindeþ for þet atter ageaþ ah ȝef hit ne suheþ her þe teil ant te attri ende is þe eche pine of helle ant nis he fol chapmon þe hwen he wule buggen hors oþer oxe ȝef he nule bihalden bute þet heaved ane forþi hwen þe deovel beodeþ forþ þis beast beot hit to sullen ant bit ti sawle þervore he hut eaver þe teil ant schaweþ forþ þe heaved ah þu ga al abuten ant schaw þe ende forþ mid al hu þe teil stingeþ ant swiþe flih þerfrommard ear þu beo iattret þus mine leove sustren i þe wildernesse þer ȝe gaþ in wiþ godes folc toward lond þet is þe riche of heovene beoþ þulliche beastes þulliche wurmes ne nat ich na sunne þet ne mei beon ilead oþer to an of ham seovene oþer to hare streones unsteaþelvest bileave aȝein godes lare nis hit te spece of prude inobedience herto falleþ sygaldren false teolunges lefunge swefne o nore ant on alle wicchecreftes neomunge of husel in eani heaved sunne oþer ei oþer sacrement nis hit te spece of prude þet ich cleopede ȝef me wat hwuch sunne hit is ȝef me hit nat nawt þenne is hit ȝemeles under þet ich slawþe cleopede þe ne warneþ oþer of his uvel oþer of his biȝete nis hit slaw ȝemeles oþer attri onde teoheþi mis edhalden cwide fundles oþer lane oþer þerwiþ misfearen nis hit spece of ȝisceunge ant anes cunnes þeofþe edhalden oþres hure over his rihte terme nis hit strong reaflac hwase ȝelden hit mei þe is under ȝisceunge ȝef me ȝemeþ wurse ei þing ileanet oþer bitaht to witene þen he wene þe ah hit nis hit oþer triccherie oþer ȝemeles of slawþe alswa is dusi heast oþer folliche ipliht trowþe longe beon unbischpet falsliche gan to schrift oþer to longe abiden ne teache godchild ne þeos ant alle þulliche beoþ ilead to slawþe þet is þe feorþe moder of þe seove sunnen þe dronc drunch oþer ei þing dude hwerþurh na child ne schulde beon on hire i streonet oþer þet istreonede schulde forwurþen nis þis strong monslaht of galnesse awakenet alle sunnen sunderliche bi hare nomeliche nomen ne mahte namon rikenin ah i þeo þe ich habbe iseid alle oþre beoþ bilokene ant nis ich wene namon þe ne mei understonden him of his sunne nomeliche under sum of þe ilke imeane þe beoþ her iwritene of þeose seove beastes ant of hare streones i wildernesse of anlich lif is iseid herto þe alle þe forþfearinde fondiþ to fordonne þe liun of prude sleaþ alle þe prude alle þe beoþ hehe ant overhohe iheortet þe attri neddre þe ontfule ant te luþere iþonket wreaþfule þe unicorne alswa of þe oþre o rawe to godd ha beoþ isleine ah ha libbeþ to þe feond ant beoþ alle in his hond ant serviþ him in his curt euch of þe meoster þe him to falleþ þe prude beoþ his bemeres draheþ wind inward wiþ worltlich hereword ant eft wiþ idel ȝelp puffeþ hit utward as þe bemeres doþ makieþ noise ant lud dream to schawin hare orhel ah ȝef ha wel þohten of godes bemeres of þe englene bemen þe schulen o fowr half þe world bivore þe grurefule dom grisliche blawen ariseþ deade ariseþ cumeþ to drihtines dom forte beon idemet þear na prud bemere ne schal beon iborhen ȝef ha þohten þis wel ha walden inohreaþe i þe deofles servise dimluker bemin of þeose bemeres seiþ of þe wind drahinde in for luve of hereword seiþ as ich seide summe juglurs beoþ þe ne cunnen servin of nan oþer gleo bute makien cheres wrenche þe muþ mis schulen wiþ ehnen of þis meoster serviþ þe unseli ontfule i þe deofles curt to bringen o lahtre hare ondfule laverd ȝef ei seiþ wel oþer deþ wel ne mahen ha nanes weis lokin þider wiþ riht ehe of god heorte ah winkiþ o þet half ant bihaldeþ o luft ȝef þer is eawt to edwiten oþer ladliche þiderward schuleþ mid eiþer hwen ha ihereþ þet god skleatteþ þe earen adun ah þe lust aȝein þet uvel is eaver wid open þenne he wrencheþ þe muþ hwen he turneþ god to uvel ant ȝef hit is sumdel uvel þurh mare lastunge wrencheþ hit to wurse þeos beoþ forecwidderes hare ahne prophetes þeos bodieþ bivoren hu þe eateliche deoflen schulen ȝet ageasten ham wiþ hare grennunge ant hu ha schulen hamseolf grennin ant nivelin ant makien sur semblant for þe muchele angoise i þe pine of helle ah forþi ha beoþ þe leasse to meanen þet ha bivorenhond leorniþ hare meoster to makien grim chere þe wreaþfule bivore þe feond skirmeþ mid cnives ant is his cnif warpere ant pleieþ mid sweordes bereþ ham bi þe scharp ord upon his tunge sweord ant cnif eiþer beoþ scharpe ant keorvinde word þet he warpeþ from him ant skirmeþ toward oþre ant he bodeþ hu þe deoflen schulen pleien wiþ him mid hare scharpe eawles skirmi wiþ him abuten ant dusten ase pilcheclut euch to ward oþer ant wiþ helle sweordes asneasen him þurhut þet beoþ kene ant eateliche ant keorvinde pinen þe slawe liþ ant slepeþ o þe deofles bearm as his deore deorling ant te deovel leiþ his tutel dun to his eare ant tuteleþ him al þet he wule for swa hit is sikerliche to hwamse is idel of god meaþeleþ þe feond ȝeorne ant te idele underveþ luveliche his lare idel ant ȝemeles is þes deofles bearnes slep ah he schal o domesdei grimliche abreiden wiþ þe dredfule dream of þe englene bemen ant in helle wontreaþe echeliche wakien þe ȝiscere is his eskibah feareþ abuten esken ant bisiliche stureþ him to rukelin togederes muchele ant monie ruken blaweþ þe rin ant blent himseolf peaþereþ ant makeþ þe rin figures of augrim as þes rikeneres doþ þe habbeþ muche to rikenin þis is al þe canges blisse ant te feond bihalt tis gomen ant laheþ þet he bersteþ wel understont euch wis mon þet gold ba ant seolver ant euch eorþlich ahte nis bute eorþe ant esken þe ablendeþ euch mon þe ham in blaweþ þet is þe bolheþ him þurh ham in heorte prude ant al þet he rukeleþ ant gedereþ togederes ant eþalt of ei þing þet nis bute esken mare þen hit neodeþ schal in helle wurþen him tadden ant neddren ant ba as seiþ schulen beon of wurmes his cuvertur ant his hwitel þe nalde þer wiþ neodfule feden ne schruden þe ȝivere glutun is þe feondes manciple ah he stikeþ eaver i celer oþer i cuchene his heorte is i þe dissches his þoht al i þe neppes his lif i þe tunne his sawle i þe crohhe kimeþ bivoren his laverd bismuddet ant bismulret a disch in his an hond a scale in his oþer meaþeleþ mis wordes wigleþ as fordrunke mon þe haveþ imunt to fallen bihalt his greate wombe ant te deovel lahheþ þeose þreatiþ þus godd þurh mine men schulen eoten ant ow schal eaver hungrin ant ȝe schule beon feondes fode world buten ende ȝef þe kealchecuppe wallinde bres to drinken ȝeot in his wide þrote þet he swelte inwiþ aȝein an ȝef him twa þullich is godes dom aȝein ȝivere ant druncwile i þe apocalipse þe lecchurs i þe deofles curt habbeþ riht hare ahne nome for i þes muchele curz þeo me cleopeþ lecchurs þe habbeþ swa forlore scheome þet heom nis nawiht of scheome ah secheþ hu ha mahen meast vilainie wurchen þe lecchur i þe deofles curt bifuleþ himseolven fulliche ant his feolahes alle stinkeþ of þet fulþe ant paieþ wel his laverd wiþ þet stinkinde breaþ betere þen he schulde wiþ eani swote rechles hu he stinke to godd i þe engel hit schawde þe heold his nease þa þer com þe prude lecchur ridinde ant nawt for þet rotede lich þet he healp þe hali earmite to biburien of alle oþre þenne habbeþ þeos þe fuleste meoster i þe feondes curt þe swa bidoþ hamseolven ant he schal bidon ham pinin ham wiþ eche stench i þe put of helle nu ȝe habbeþ ane dale iherd mine leove sustren of þeo þe me cleopeþ þe seove modersunnen ant of hare teames ant of hwucche meosters þes ilke men serviþ i þe feondes curt þe habbeþ iwivet o þeose seoven haggen ant hwi ha beoþ swiþe to heatien ant to schunien ȝe beoþ ful feor from ham ure laverd beo iþoncket ah þet fule breaþ of þis leaste unþeaw þet is of leccherie stinkeþ se swiþe feor for þe feond hit saweþ ant toblaweþ over al þet ich am sumdel ofdred leste hit leape sumchearre into ower heortes nease stench stiheþ uppart ant ȝe beoþ hehe iclumben þer þe wind is muchel of stronge temptatiuns ure laverd ȝeove ow strengþe wel to wiþstonden sum weneþ þet ha schule stronglukest beon ifondet i þe forme tweofmoneþ þet ha bigon ancre lif ant i þe oþer þe refter ant hwen ha efter feole ȝer feleþ ham stronge wundreþ hire swiþe ant is ofdred leste godd habbe hire al forwarpen nai nawt nis hit swa i þe forme ȝeres nis bute balplohe to monie men of ordre ah neomeþ ȝeme hu hit feareþ bi a forbisne hwen a wis mon neowliche haveþ wif ilead ham he nimeþ ȝeme al softeliche of hire maneres þah he seo bi hire þet him mispaieþ he let ȝet iwurþen makeþ hire feire chere ant is umben euches weis þet ha him luvie inwardliche in hire heorte hwen he understont wel þet hire luve is treoweliche toward him ifestnet þenne mei he sikerliche chastien hire openliche of hire unþeawes þet he ear forber as he ham nawt nuste makeþ him swiþe sturne ant went te grimme toþ to forte fondin ȝetten ȝef he mahte hire luve toward him unfestnin alest hwen he understont þet ha is al wel ituht ne for þing þet he deþ hire ne luveþ him þe leasse ah mare ant mare ȝef ha mei from deie to deie þenne schaweþ he hire þet he hire luveþ sweteliche ant deþ al þet ha wule as þeo þet he wel i cnaweþ þenne is al þet wa iwurþe to wunne ȝef ower spus deþ alswa bi ow mine leove sustren ne þunche ow neaver wunder i þe frumþe nis þer buten olhnunge forte drahen in luve ah sone se he eaver understont þet he beo wel acointet he wule forbeoren ow leasse efter þe spreove on ende þenne is þe muchele joie al o þis ilke wise þa he walde his folc leaden ut of þeowdom ut of pharaones hond ut of egypte he dude for ham al þet ha walden miracles feole ant feire druhede þe reade sea ant makede ham freo wei þurh hire ant þer ha eoden drufot adrencte pharaon ant hare fan alle i þe desert forþre þa he hefde ilead ham feor i þe wildernesse he lette ham þolien wa inoh hunger þurst ant muche swinc ant weorren muchele ant monie on ende he ȝef ham reste ant alle weole ant wunne al hare heorte wil ant flesches eise ant este þus ure laverd speareþ on earst þe ȝunge ant te feble ant draheþ ham ut of þis world swoteliche ant wiþ liste sone se he siþ ham heardin he let weorre awakenin ant teacheþ ham to fehten ant weane to þolien on ende efter long swinc he ȝeveþ ham swote reste her ich segge i þis world ear ha cumen to heovene ant þuncheþ þenne swa god þe reste efter þe swinc þe muchele eise efter þe muchele meoseise þuncheþ se swote nu beoþ i þe sawter under þe twa temptatiuns þet ich ear seide þet beoþ þe uttre ant te inre þe temeþ alle þe oþre fowr dalen todealet þus fondunge liht ant dearne fondunge liht ant openlich fondunge strong ant dearne fondunge strong ant openlich as is þer understonden of fondunge liht ant dearne seiþ þeose wordes lutle dropen þurliþ þe flint þe ofte falleþ þe ron ant lihte dearne fondunges þe me nis war of falsiþ a treowe heorte of þe lihte openliche bi hwam he seiþ alswa nis nawt se muche dute of strong temptatiun þet is þah dearne is ec þet meaneþ þet is mine fan weitiþ me wiþ triccherie ant wiþ treisun ant ha strengden upo me ant nes hwa me hulpe wa schal cumen on þe ant tu ne schalt witen hweonne of þe feorþe fondunge þet is strong ant openlich he makeþ his man of his fan þe hali ant seiþ þet is ha þreasten in upo me as þah þe wal were tobroken ant te ȝeten opene þe forme ant te þridde fondunge of þeose fowre beoþ al meast under þe inre þe oþer ant te feorþe falleþ under þe uttre ant beoþ al meast fleschliche ant eþ forþi to felen þe oþre twa beoþ gasteliche of gasteliche unþeawes ant beoþ ihud ofte ant dearne hwen ha derveþ meast ant beoþ muche forþi þe mare to dreden moni þet ne weneþ nawt bret in hire breoste sum liunes hwelp sum neddre cundel þe forfret þe sawle of hwucche osee seiþ þet is unholde forfreten þe strengþe of his sawle ant he hit nawt nuste ȝet is meast dred of hwen þe sweoke of helle eggeþ to a þing þet þuncheþ swiþe god mid alle ant is þah sawle bone ant wei to deadlich sunne swa he deþ as ofte as he ne mei wiþ open uvel cuþen his strengþe na he seiþ ne mei ich nawt makien þeos to sungin þurh ȝivernesse ant ich chulle as þe wreastleare wrenchen hire þiderward as ha meast dreaieþ ant warpen hire o þet half ant breiden ferliche adun ear ha least wene ant eggeþ hire toward se muchel abstinence þet ha is þe unstrengre i godes servise ant to leaden se heard lif ant pinin swa þet licome þet te sawle asteorve he bihalt anoþer þet he ne mei nanesweis makien luþere iþoncket se luveful ant se reowþful is hire heorte ich chulle makien hire he seiþ to reowþful mid alle ich schal don hire se muchel þet ha schal luvien ahte þenchen leasse of godd ant leosen hire fame ant put þenne a þulli þonc in hire softe heorte seinte naveþ þe mon oþer þe wummon meoseise ant na mon nule don ham nawt me walde me ȝef ich bede ant swa ich mahte helpen ham ant don on ham ealmesse bringeþ hire on to gederin ant ȝeoven al earst to povre forþre to oþer freond aleast makien feaste ant wurþen al worldlich forschuppet of ancre to husewif of halle godd wat swuch feaste makeþ sum hore weneþ þet ha wel do as dusie ant adotede doþ hire to understonden flatriþ hire of freolec herieþ ant heoveþ up þe ealmesse þet ha deþ hu wide ha is icnawen ant heo let wel of ant leapeþ in orhel sum seiþ inohreaþe þet ha gedereþ hord swa þet hire hus mei ant heo ba beon irobbet reowþe over reowþe þus þe traitre of helle makeþ him treowe readesmon ne leve ȝe him neaver daviþ cleopeþ him briht schininde deovel ant seinte þet is engel of liht for swuch ofte he makeþ him ant schaweþ him to monie na sihþe þet ȝe seoþ ne i swefne ne waken ne telle ȝe bute dweole for nis hit bute his gile he haveþ wise men of hali ant of heh lif ofte swa bichearret as þe þet he com to i wummone liche i þe wildernesse seide ha wes igan o dweole ant weop as meoseise þing efter herbearhe ant te oþer hali mon þet he makede ileven þet he wes engel bi his feader þet he wes þe deovel ant makede him to slean his feader swa ofte þerbivoren he heafde iseid him eaver soþ forte biswiken him sariliche on ende alswa of þe hali mon þet he makede cumen ham forte dealen his feader feh to neodfule ant to povre se longe þet he deadliche sunegede o wummon ant swa feol into unhope ant deide in heaved sunne of mon þe spekeþ wiþ ow þulliche talen hereþ hu ȝe schulen witen ow wiþ þes deofles wiltes þet he ow ne bichearre sum of ow sumchearre he makede to leven þet hit were fikelunge ȝef ha speke feire ant ȝef ha eadmodliche meande hire neode ȝef ha þonckede mon of his goddede ant wes mare overhohe forte acwenchen chearite þen rihtwisnesse sum he is umben to makien se swiþe fleon monne frovre þet ha falleþ i deadlich sar þet is oþer into deop þoht swa þet ha dotie sum heateþ swa sunne þet ha haveþ overhohe of oþre þe falleþ þe schulde wepen for hire ant sare dreden for a swuch onont hireseolven ant seggen as þe hali mon þe seac ant weop ant seide þa me him talde þe fal of an of his breþren weilawei strongliche wes he itemptet ear he swa feolle as he feol todei ich mei quoþ he alswa fallen tomarhen nu mine leove sustren monie temptatiuns ich habbe ow inempnet under þe seove sunnen nawt þah þe þusentfald þet me is wiþ itemptet ne mahte ich wene ham namon nomeliche nempnin ah i þeo þe beoþ iseid alle beoþ bilokene lut beoþ i þis world oþer nan mid alle þet ne beo wiþ hare sum oþerhwile itemptet he haveþ se monie buistes ful of his letuaires þe luþere leche of helle þe forsakeþ an he beot anoþer forþ ananriht þe þridde þe feorþe ant swa eaver forþ aþet he cume o swuch þet me on ende undervo ant he þenne wiþ þet birleþ him ilome þencheþ her of þe tale of his ampoiles hereþ nu as ich bihet aȝein alle fondunges moni cunne frovre ant wiþ godes grace þe refter þe salve siker beo of fondunge hwase eaver stont in heh lif ant þis is þe earste frovre for eaver se herre tur se haveþ mare windes ȝe beoþ tur owseolven mine leove sustren ah ne drede ȝe nawt hwil ȝe beoþ se treoweliche ant se feste ilimet wiþ lim of anred luve euch of ow to oþer for na deofles puf ne þurve ȝe dreden bute þet lim falsi þet is to seggen bute luve bitweonen ow þurh þe feond wursi sone se ei unlimeþ hire ha biþ sone iswipt forþ bute ȝef þe oþre halden hire ha biþ sone ikeast adun as þe lowse stan is from þe tures cop into þe deope dich of sum suti sunne nu anoþer elne muchel ah to frovrin ow hwen ȝe beoþ itemptet þe tur nis nawt asailit ne castel ne cite hwen ha beoþ iwunnen alswa þe helle weorrur ne asaileþ nan wiþ fondunge þe he haveþ in his hond ah deþ þeo þe he naveþ nawt forþi leove sustren hwase nis nawt asailet ha mei sare beon ofdred leste ha beo biwunnen þe þridde cunfort is þet ure laverd seolf i þe teacheþ us to bidden þet is laverd feader ne suffre þu nawt þe feond þet he leade us allunge into fondunge lo neomeþ ȝeme he nule nawt þet we bidden þet we ne beon nawt ifondet for þet is ure purgatoire ure cleansing fur ah þet we ne beon nawt allunge ibroht þe rin wiþ consens of heorte wiþ skiles ȝettunge þe feorþe frovre is sikernesse of godes help i þe fehtunge aȝein as seinte witneþ godd he seiþ is treowe nule he neaver suffrin þet te deovel tempti us over þet he siþ wel þet we mahen þolien ah i þe temptatiun he haveþ iset to þe feond a mearke as þah he seide tempte hire swa feor ah ne schalt tu gan na forþre ant swa feor he ȝeveþ hire strengþe to wiþstonden þe feond ne mei nawt forþre gan a pricke ant þis is þe fifte frovre þet he ne mei na þing don us bute bi godes leave þet wes wel ischawet as þe godspel teleþ þa þe deoflen þet ure laverd weorp ut of a mon bisohten ant seiden ȝef þu heonne drivest us do us i þeos swin her þe eoden þer an heorde ant he ȝettede ham lo hu ha ne mahten nawt fule swin swenchen wiþuten his leave ant te swin ananriht urnen an urn to þe sea to adrenchen hamseolven seinte swa he stonc to þe swin þet ham wes leovre to adrenchen ham seolven þen forte beoren him ant an unseli sunful godes ilicnesse bereþ him in his breoste ant ne nimeþ neaver ȝeme al þet he dude eaver he nom leve þerof ed ure laverd þe tale i dyaloge lokiþ þet ȝe cunnen hu þe hali mon wes iwunet to seggen to þe deofles neddre ȝef þu havest leave do sting ȝef þu maht ant bead forþ his cheke ah he nefde þa nan bute to offearen him ȝef bileave him trukede ant hwen godd ȝeveþ him leave on his leove children hwi is hit bute for hare muchele biheve þah hit ham grevi sare þe seste confort is þet ure laverd hwen he þoleþ þet we beon itemptet he pleieþ wiþ us as þe moder wiþ hire ȝunge deorling fliþ from him ant hut hire ant let him sitten ane ant lokin ȝeorne abuten cleopien dame dame ant wepen ane hwile ant þenne wiþ spredde earmes leapeþ lahhinde forþ cluppeþ ant cusseþ ant wipeþ his ehnen swa ure laverd let us ane iwurþen oþerhwile ant wiþdraheþ his grace his cunfort ant his elne þet we ne findeþ swetnesse i na þing þet we wel doþ ne savur of heorte ant þah i þet ilke point ne luveþ us ure laverd neaver þe leasse ah deþ hit for muche luve ant þet understod wel daviþ þa he seide allunge quoþ he laverd ne leaf þu me nawt lo hu he walde þet he leafde him ah nawt allunge ant six acheisuns notiþ hwi godd for ure god wiþdraheþ him oþerhwiles an is þet we ne pruden anoþer þet we cnawen ure ahne feblesce ure muchele unstrengþe ant ure wacnesse ant þis is a swiþe muche god as seint seiþ þet is muche godnesse hit is to cnawen wel his wrecchehead ant his wacnesse hwet wat he seiþ þe þet is unfondet ant seint bereþ seint witnesse wiþ þeose wordes betere is þe þe truddeþ ant ofsecheþ wel ut his ahne feblesce þen þe þe meteþ hu heh is þe heovene ant hu deop þe eorþe hwen twa beoreþ a burþerne ant te oþer leaveþ hit þenne mei þe þe up haldeþ hit felen hu hit weieþ alswa leove suster hwil þet godd wiþ þe bereþ þi temptatiun nast tu neaver hu hevi hit is ant forþi ed sumchearre he leaveþ þe ane þet tu understonde þin ahne feblesce ant his help cleopie ant ȝeie lude efter him ȝef he is to longe hald hit wel þe hwile up ne derve hit te se sare hwase is siker of sucurs þet him schal cume sone ant ȝelt tah up his castel to his wiþeriwines swiþe he is to edwiten þencheþ her of þe tale hu þe hali mon in his fondunge seh bi west toȝeines him se muche ferd of deoflen ant forleas for muche dred þe strengþe of his bileave aþet te oþre seide him bihald quoþ he bi esten we habbeþ ma þen heo beoþ to help on ure halve for þe þridde þing is þet tu neaver ne beo al siker for sikernesse streoneþ ȝemeles ant overhohe ant ba þeose streoniþ inobedience þe feorþe acheisun is hwi ure laverd hut him þet tu seche him ȝeornluker ant cleopie ant wepe efter him as deþ þe lutel baban efter his moder þerefter is þe fifte þet tu his ȝeincume undervo þe gleadluker þe seste þet tu þe refter þe wisluker wite him hwen þu havest icaht him ant festluker halde ant segge wiþ his leofmon þeose six reisuns beoþ under þe seste frovre þe ȝe mahen habben mine leove sustren aȝeines fondunge þe seoveþe confort is þet alle þe hali halhen weren wodeliche itemptet nim of þe heste on alre earst to seinte seide ure laverd lo quoþ he is ȝeorne abuten forte ridli þe ut of mine icorene ah ich habbe for þe bisoht þet ti bileave allunge ne trukie seint hefde as he teleþ himseolf flesches pricunge ant bed ure laverd ȝeorne þet he dude hit from him ant he nalde ah seide þet is mi grace schal wite þe þet tu ne beo overcumen beo strong in unstrengþe þet is muche mihte alle þe oþre beoþ icrunet þurh feht of fondunge seinte sare nes ha fulle þreottene ȝer itemptet of hire flesch ah forþi þet ha wiste þet i þe muchele angoise aras þe muchele mede nalde ha neaver eanes bisechen ure laverd þet he allunge delivrede hire þe rof ah þis wes hire bone laverd ȝef me strengþe forte wiþstonden efter þreottene ȝer com þe acursede gast þe hefde hire itemptet blac ase blamon ant bigon to greden sare þu havest me overcumen ant heo him ondswerede þu lihest quoþ ha ful þing nawt ich ah haveþ mi laverd lo þe sweoke hu he walde makien hire aleast to leapen into prude ah ha wes wel war þe rof ant turnde al þe meistrie to godes strengþe sein seint ant te oþre wel ȝe witen hu ha weren itemptet ant þurh þe temptatiuns ipruvede to treowe champiuns ant swa wiþ rihte ofserveden kempene crune ant þis is þe eahtuþe elne þet alswa as þe goltsmiþ cleanseþ þet gold i þe fur alswa deþ godd te sawle i fur of fondunge þe niheþe confort is þet ȝef þe feond wiþ fondunge greveþ þe sare þu grevest him hwen þu edstondest hundret siþe sarre for þreo reisuns nomeliche þe an is þet he forleoseþ as origene seiþ his strengþe forte temptin eaver mare þeronuven of swuch manere sunne þe oþer is þet he forþluker echeþ his pine þe þridde fret his heorte of sar grome ant of teone þet he unþonc hise teþ i þe temptatiun þet tu stondest aȝein muchleþ þi mede ant for pine þet he wende forte drahe þe toward breideþ þe crune of blisse ant nawt ane an ne twa ah ase feole siþen as þu overkimest him ase feole crunen þet is to seggen ase feole mensken of misliche murhþen for swa sein seiþ þe tale i witneþ þis ilke of þe deciple þe set bivoren his meistre ant his meistre warþ o slepe hwil þet he learde him ant slepte aþet midniht þa he awakede art tu quoþ he ȝet her ga ant slep swiþe þe hali mon his meistre warþ eft o slep sone as þe þe hefde þerbivoren ibeon i muche wecche ant seh a swiþe feier stude ant iset forþ a trone ant þe ron seove crunen ant com a stevene ant seide þis sege ant þeose crunen haveþ þin deciple þis ilke niht ofsarvet ant te hali mon abreaid ant cleopede him to him sei quoþ he hu stod te hwil þu as ich slepte sete bivore me ich þohte quoþ he ofte þet ich walde awakenin þe ant for þu sleptest swote ne mahte ich for reowþe ant þenne þohte ich gan awei to slepen for me luste ant nalde bute leave hu ofte quoþ his meister over come þu þi þoht þus seove siþen seide he þa understond his meister wel hwet weren þe seove crunen seove cunne blissen þet his deciple hefde in euch a chearre ofservet þet he wiþseide þe feond ant overcom himseolven al þus leove sustren i wreastlunge of temptatiun ariseþ þe biȝete ne schal nan beon icrunet seiþ seinte bute hwase strongliche ant treoweliche fehteþ aȝein þe world aȝein himseolf aȝein þe feond of helle þeo fehteþ treoweliche þe hu se ha eaver beoþ iweorret wiþ þeos þreo wiþeriwines nomeliche of þe flesch hwuch se eaver þe lust beo se hit meadluker is wrinniþ aȝein festluker ant wiþseggeþ þe grant þe rof wiþ anewile heorte ne prokie hit se swiþe þeo þe þus doþ beoþ feolahes for ha doþ as he dude honginde o rode þet is he smahte þet bittre drunch ant wiþdroh him anan ant nalde hit nawt drinken þah he ofþurst were heo is þe swa deþ wiþ godd on his rode þah hire þurste i þe lust ant te deovel beot hire his healewi to drinken understonde ant þenche þah þet ter is galle under ant tah hit beo a pine betere is forte þolien þurst þen to beon iattret let lust overgan ant hit te wule eft likin hwil þe ȝicchunge least hit þuncheþ god to gnuddin ah þe refter me feleþ hit bitterliche smeorten weilawei ant moni an is for muchel heate se swiþe ofþurst mid alle þet hwil ha drinkeþ þet drunch ne beo hit ne se bitter ne feleþ ha hit neaver ah gluccheþ in ȝiverliche ne nimeþ neaver ȝeme hwen hit is al over spit ant schakeþ þet heaved feþ on forte nivelin ant makien grim chere ah to leate þenne nautforþi for efter uvel god is penitence þet is þe best þenne speowen hit anan ut wiþ schrift to þe preoste for leave hit inwiþ hit wule deaþ breden forþi mine leove sustren beoþ bivoren warre ant efter þe frovren þe beoþ her iwritene aȝein alle fondunges secheþ þeose salven aȝein alle temptatiuns ant nomeliche aȝein fleschliche salven beoþ ant bote under godes grace halie meditatiuns inwarde ant meadlese ant angoisuse bonen hardi bileave redunge veasten wecchen ant licomliche swinkes oþres frovre forte speoke toward i þe ilke stunde þet hire stont stronge eadmodnesse freolec of heorte ant alle gode þeawes beoþ armes i þis feht ant anrednesse of luve over alle þe oþre þe his wepnen warpeþ awei him luste beon iwundet hali meditatiuns beoþ bicluppet in a vers þet wes ȝare itaht ow mine leove sustren þet is þench ofte wiþ sar of þine sunnen þench of helle wa of heoveriches wunnen þench of þin ahne deaþ of godes deaþ o rode þe grimme dom of domesdei munneþ ofte i mode þench hu fals is þe worlt hwucche beoþ hire meden þench hwet hest godd for his god deden euchan of þeose word walde a long hwile forte beo wel iopenet ah ȝef ich hihi forþward demeori ȝe þe lengre a word ich segge efter ower sunnen hwense ȝe þencheþ of helle wa ant of heoveriches wunnen understondeþ þet godd walde o sum wise schawin ham to men i þis world bi worltliche pinen ant worltliche wunnen ant schaweþ ham forþ as schadewe for na lickre ne beoþ ha to þe wunne of heovene ne to þe wa of helle þen is schadewe to þet þing þet hit is of schadewe ȝe beoþ over þis worldes sea up þe brugge of heovene lokiþ þet ȝe ne beon nawt þe hors eschif iliche þe schuncheþ for a schadewe ant falleþ adun i þe weater of þe hehe brugge to childene ha beoþ þe fleoþ a peinture þe þuncheþ ham grislich ant grureful to bihalden wa ant wunne i þis world al nis bute peintunge al nis bute schadewe nawt ane hali meditatiuns as of ure laverd ant of alle his werkes ant of alle his wordes of þe deore leafdi ant of alle hali halhen ah oþre þohtes sum chearre i meadlese fondunges habbeþ iholpen fowr cunne nomeliche to þeo þe beoþ of flesches fondunges meadlese asailet dredfule wunderfule gleadfule ant sorhfule willes wiþute neod arearet i þe heorte as þenchen hwet tu waldest don ȝef þu sehe openliche stonde bivore þe ant ȝeoniende wide upo þe þen deovel of helle as he deþ dearnliche i þe fondunge ȝef me ȝeide fur fur þet te chirche bearnde ȝef þu herdest burgurs breoke þine wahes þeos ant oþre þulliche dredfule þohtes wunderfule ant gleadfule as ȝef þu sehe ant herdest him easki þe hwet te were leovest efter þi salvatiun ant þine leoveste freond of þing o þisse live ant beode þe cheosen wiþ þet tu wiþstode ȝef þu sehe al witerliche heovene ware ant helle ware i þe temptatiun bihalde þe ane ȝef me come ant talde þe þet mon þet te is leovest þurh sum miracle as þurh stevene of heovene were icoren to pape ant alle oþre swucche wunderfule ant sorhfule as ȝef þu herdest seggen þet mon þet te is leovest were ferliche adrenct islein oþer imurþret þet tine sustren weren in hare hus forbearnde þulliche þohtes ofte i fleschliche sawlen wrencheþ ut sonre fleschliche temptatiuns þen sum of þe oþre earre inwarde ant meadlese ant ancrefule bonen biwinneþ sone sucurs ant help ed ure laverd aȝeines flesches fondunges ne beon ha neaver se ancrefule ne se fulitohene þe deovel of helle duteþ ham swiþe for teke þet ha draheþ adun sucurs aȝein him ant godes hond of heovene ha doþ him twa hearmes bindeþ him ant bearneþ lo her preove of baþe an hali mon wes in his bonen ant com þe feond fleonninde bi þe lufte ant schulde al on toward te west half of þe worlt þurh heast þe empereur ant warþ ibunden heteveste wiþ þe hali monne bonen þe oftoken him as ha fluhen uppard toward heovene þet he ne mahte hider ne þider ten dahes fulle nabbe ȝe alswa of ruffin þe deovel broþer in ower englische boc of seinte of þet oþer me redeþ þet he gredde lude to sein þe muchel wes i benen wa me þine beoden forbearneþ me hwase mei þurh godes ȝeove i beoden habbe teares ha mei don wiþ godd al þet ha eaver wule for swa we redeþ eadi bone softeþ ant paieþ ure laverd ah teares doþ him strengþe beoden smirieþ him wiþ softe olhnunge ah teares prikieþ him ne ne ȝeoveþ him neaver pes ear þen he ȝetti ham al þet ha easkiþ hwen me asaileþ burhes oþer castel þeo wiþinnen healdeþ scaldinde weater ut ant werieþ swa þe walles ant ȝe don alswa as ofte as þe feond asaileþ ower castel ant te sawle burh wiþ in warde bonen warpeþ ut upon him scaldinde teares þet daviþ segge bi þe þu havest forscaldet te drake heaved wiþ wallinde weater þet is wiþ hate teares þear as þis weater is sikerliche þe feond fliþ leste he beo forscaldet eft anoþer castel þe haveþ dich abuten ant weater beo i þe dich þe castel is wel carles aȝeines his unwines castel is euch god mon þet te deovel weorreþ ah habbe ȝe deop dich of deop eadmodnesse ant wete teares þerto ȝe beoþ strong castel þe weorrur of helle mei longe asailin ow ant leosen his hwile eft me seiþ ant soþ hit is þet a muche wind aliþ wiþ a lute rein ant te sunne þe refter schineþ þe schenre alswa a muche temptatiun þet is þe feondes bleas afealleþ wiþ a softe rein of ane lut wordes teares ant te soþe sunne schineþ þe refter schenre to þe sawle þus beoþ teares gode wiþ inwarde bonen ant ȝef ȝe understondeþ ich habbe iseid of ham her fowr muchele efficaces forhwi ha beoþ to luvien in alle ower neoden sendeþ cwicliche anan þes sonde toward heovene for as seiþ þet is þe eadmodies bone þurleþ þe weolcne ant ter seiþ seint o muchel is þe mihte of schir ant cleane bone þe fliþ up ant kimeþ in bivoren almihti godd ant deþ þe ernde se wel þet godd haveþ o lives boc iwriten al þet ha seiþ as sein witneþ edhalt hire wiþ himseolf ant sent adun his engel to don al þet ha easkeþ nule ich her of bone segge na mare hardi bileave bringeþ þe deovel o fluht ananrihtes þet witneþ sein edstont ane þe feond ant he deþ him o fluhte edstond þurh hwet strengþe seinte teacheþ stondeþ aȝein him wiþ stronge bileave beoþ hardi of godes help ant witeþ hu he is wac þe na strengþe naveþ on us bute of usseolven ne mei he bute schawin forþ sumhwet of his eapeware ant olhnin oþer þreatin þet me bugge þe rof hweþer se he deþ scarniþ him lahheþ þe alde eape lude to bismere þurh treowe bileave ant he halt him ischent ant deþ him o fluht swiþe þet is þe hali halhen alle overcomen þurh bileave þe deofles rixlunge þet nis bute sunne for ne rixleþ he i nan bute þurh sunne ane neomeþ nu gode ȝeme hu alle þe seovene deadliche sunnen muhen beon afleiet þurh treowe bileave on earst nu of prude hwa halt him muchel as þe prude deþ hwen he bihalt hu lutel þe muchele laverd makede him inwiþ a povre meidenes breoste hwa is ontful þe bihalt wiþ ehnen of bileave hu godd nawt for his god ah for oþres god dude ant seide ant þolede al þet he þolede þe ontfule ne kepte nawt þet eani dealde of his god ant godd almihti ȝet efter al þet oþer lihte dun to helle for te sechen feolahes ant to deale wiþ ham þe god þet he hefde lo nu hu frommard beoþ ontfule ure laverd þe ancre þe wearnde anoþer a cwaer to lane feor ha hefde heoneward hire bileave ehe hwa halt wreaþþe þe bihalt þet god lihte on eorþe to makien þreofald sahte bitweone mon ant mon bitweone godd ant mon bitweone mon ant engel ant efter his ariste þa he com ant schawde him þis wes his gretunge to his deore deciples sahtnesse beo bitweonen ow neomeþ nu ȝeorne ȝeme hwen leof freond went from oþer þe leaste wordes þet he seiþ þeo schulen beo best edhalden ure laverdes leaste wordes þa he steah to heovene ant leafde his leove freond in uncuþe þeode weren of swote luve ant of sahtnesse þet is sahtnesse ich do imong ow sahtnesse ich leave wiþ ow þis wes his druerie þet he leafde ant ȝef ham in his departunge lokiþ nu ȝeorne for his deorewurþe luve hwuch a mearke he leide upon his icorene þa he steah to heovene bi þet ȝe schulen icnawen quoþ he þet ȝe beoþ mine deciples ȝef swete luve ant sahtnesse is eaver ow bitweonen godd hit wite ant he hit wat me were leovere þet ȝe weren alle o þe spiteluvel þen ȝe weren ontfule oþer feol iheortet for is al luve ant i luve he resteþ him ant haveþ his wununge þet is i sahtnesse is godes stude ant hwerse sahte is ant luve þear he bringeþ to nawt al þes deofles strengþe þer he brekeþ his bohe hit seiþ þet beoþ dearne fondunges þet he scheot of feor ant his sweord baþe þet beoþ temptatiuns keorvinde of neh ant kene neomeþ nu ȝeorne ȝeme bi moni forbisne hu god is anrednesse of luve ant annesse of heorte for nis þing under sunne þet me is leovere ne se leof þet ȝe habben nute ȝe þer men fehteþ i þes stronge ferdes þe ilke þe haldeþ ham feaste togederes ne muhe beo descumfit o neaver nane wise alswa hit is in gastelich feht aȝeines þe deovel al his entente is forte tweamen heorten forte bineomen luve þet halt men togederes for hwen luve aliþ þenne beoþ ha i sundret ant te deovel deþ him bitweonen ananriht ant sleaþ on euche halve dumbe beastes habbeþ þis ilke warschipe þet hwen ha beoþ asailet of wulf oþer of liun ha þrungeþ togederes al þe floc feste ant makieþ scheld of ham seolf euch of heom to oþer ant beoþ þe hwile sikere ȝef eani unseli went ut hit is sone awuriet þe þridde þer an geaþ him ane in a slubbri wei he slit ant falleþ sone þer monie gaþ togederes ant euch halt oþres hond ȝef eani feþ to sliden þe oþer hine breid up ear he ful falle ȝef ha wergiþ euchan halt him bi oþer fondunge is sliddrunge þurh wergunge beoþ bitacnet þe unþeawes un der slawþe þe beoþ inempnet þe ruppe þis is þet sein seiþ alswa i strong wind ant swifte weattres þe me mot overwaden of monie euch halt oþer þe isundrede is iswipt forþ ant forfeareþ eaver to wel we witen hu þe wei of þis world is slubbri hu þe wind ant te stream of fondunge aren stronge muche neod is þet euch halde wiþ bisie bonen ant wiþ luve oþres honden for as seiþ wa eaver þe ane for hwen he falleþ naveþ he hwa him areare nan nis ane þe haveþ godd to fere ant þet is euch þet soþ luve haveþ in his heorte þe seoveþe forbisne is þis ȝef ȝe riht telleþ dust ant greot as ȝe seoþ for hit is isundret ant nan ne halt to oþer a lutel windes puf todriveþ hit al to nawt þear hit is in a clot ilimet togederes hit liþ al stille an hondful of ȝerden beoþ earveþ to breoken hwil ha beoþ togederes euchan itweamet lihtliche bersteþ a treo þe wule fallen undersete hit wiþ anoþer ant hit stont feste tweam ham ant ba falleþ nu ȝe habbeþ nihene þus i þinges ute wiþ neomeþ forbisne hu god is annesse of luve ant sometreadnesse þet halt þe gode somet þet nan ne mei forwurþen ant þis wule iwiss habben þe rihte bileave bihald ȝeorne ant understont deorewurþe wordes ant werkes þe i luve weren alle ant i swetnesse over alle þing ich walde þet ancren leorneden wel þis lesceunes lare for monie mare hearm is beoþ foxes þe hefden þe neb euchan iwend frommard oþer ant weren bi þe teiles iteiet togederes as teleþ ant in euchanes teil a blease bearninde of þeose foxes ich spec feor þe ruppe ah nawt o þisse wise neomeþ gode ȝeme hwet þis beo to seggen me turneþ þe neb bliþeliche towart þing þet me luveþ ant frommard þing þet me heateþ þeo þenne habbeþ þe nebbes wrongwende euch frommard oþer hwen nan ne luveþ oþer ah bi þe teiles ha beoþ somet ant beoreþ þes deofles bleasen þe brune of galnesse on anoþer wise teil bitacneþ ende in hare ende ha schulen beon ibunden togederes as weren foxes bi þe teiles ant iset bleasen þe rin þet is þet fur of helle al þis is iseid mine leove sustren þet ower leove nebbes beon eaver iwent somet wiþ luveful semblant ant wiþ swote chere þet ȝe beon aa wiþ annesse of an heorte ant of a wil ilimet togederes as hit iwriten is bi ure laverdes deore deciples þis wes godes gretunge to his deore deciples griþ beo bimong ow ȝe beoþ þe ancren of englond swa feole togederes twenti nuþe oþer ma godd i god ow multi þet meast griþ is among meast annesse ant anrednesse ant somet readnesse of anred lif efter a riwle swa þet alle teoþ an alle iturnt anesweis ant nan frommard oþer efter þet word is forþi ȝe gaþ wel forþ ant spedeþ in ower wei for euch is wiþward oþer in an manere of liflade as þah ȝe weren an cuvent of lundene ant of oxnefort of schreobsburi oþer of chester þear as alle beoþ an wiþ an imeane manere ant wiþuten singularite þet is anful frommardschipe lah þing i religiun for hit towarpeþ annesse ant manere i meane þet ah to beon in ordre þis nu þenne þet ȝe beoþ alle as an cuvent is ower hehe fame þis is godd icweme þis is nunan wide cuþ swa þet ower cuvent biginneþ to spreaden toward englondes ende ȝe beoþ as þe moder hus þet heo beoþ of istreonet ȝe beoþ ase wealle ȝef þe wealle woreþ þe strunden woriþ alswa a wei la ȝef ȝe woriþ ne bide ich hit neaver ȝef ei is imong ow þe geaþ i singularite ant ne folheþ nawt þe cuvent ah went ut of þe floc þet is as in a cloistre þet is heh priur over went ut as a teowi schep ant meapeþ hire ane into breres teilac into wulves muþ toward te þrote of helle ȝef ei swuch is imong ow godd turne hire into floc wende hire into cuvent ant leve ow þe beoþ þe rin swa halden ow þe rin þet godd þe hehe priur neome ow on ende þeonne up into þe cloistre of heovene hwil ȝe haldeþ ow in an offearen ow mei þe feond ȝef he haveþ leave ah hearmin nawt mid alle þet he wat ful wel ant is forþi umben deies ant nihtes to unlimin ow wiþ wreaþþe oþer wiþ luþer onde ant sent mon oþer wummon þe telle þe an bi þe oþer sum suhinde sahe þet suster ne schulde nawt segge bi suster ower nan ich forbeode ow ne leve þe deofles sondesmon ah lokiþ þet euch of ow i cnawe wel hwen he spekeþ i þe uvele monnes tunge ant segge ananrihtes ure meistre haveþ iwriten us as in heast to halden þet we tellen him al þet euch of oþer hereþ ant forþi loke þe þet tu na þing ne telle me þet ich ne muhe him tellen þe mei don þe amendement ant con swaliches don hit þet ich ant tu baþe ȝef we beoþ i þe soþ schule beon unblamet euch noþeles warni oþer þurh ful siker sondesmon sweteliche ant luveliche as hire leove suster of þing þet ha misnimeþ ȝef ha hit wat to soþe ant makie hwase bereþ þet word recordin hit ofte bivoren hire ear ha ga hu ha wule seggen þet ha ne segge hit oþerweis ne cluti þerto mare for a lute clut mei ladlechin swiþe a muchel hal pece þeo þe ed hire suster þis luvesalve underveþ þoncki hire ȝeorne ant segge wiþ þe salmwruhte ant þe refter wiþ ȝef ha ne luvede me nalde ha nawt warni me i misericorde leovere me beoþ hire wunden þen fikiende cosses þus ondswerie eaver ant ȝef hit is oþerweis þen þe oþer understont sende hire word aȝein þe rof luveliche ant softe ant te oþer leve ananriht for þet ich chulle alswa þet euch of ow luvie oþer as hire seolven ȝef þe feond bitweonen ow toblaweþ eani wreaþþe oþer great heorte þet forbeode ear ha beo iset wel nawt ane to neomen godes flesch ant his blod ne wurþe nan se witles ah ȝet þet is leasse þet ha eanes ne bihalde þeron ne loki i ful wreaþþe toward him þe lihte to mon in eorþe of heovene to makien þreovald sahte as is iseid þe ruppe sende eiþer þenne oþer word þet ha haveþ imaket hire as þah ha were bivoren hire eadmodliche ant þeo þe ear ofdraheþ þus luve of hire suster ant ofgeaþ sahte ant nimeþ þe gult toward hire þah þe oþer hit habbe mare ha schal beo mi deorewurþe ant mi deore dohter for ha is godes dohter he himseolf hit seiþ þus prude ant onde ant wreaþþe beoþ ihwer afleiet hwerse soþ luve is ant treowe bileave to godes milde werkes ant luvefule wordes ga we nu forþre to þe oþre on a reawe hwa mei beo for scheome slummi sloggi ant slaw þe bihalt hu swiþe bisi ure laverd wes on eorþe efter al þet oþer bihaldeþ hu he i þe even of his lif swong o þe hearde rode oþre habbeþ reste fleoþ liht i chambre hudeþ ham hwen ha beoþ ilete blod on an earm eþre ant he o munt calvaire steah ȝet o rode herre ne ne swong neaver mon se swiþe ne se sare as he dude þet ilke dei þet he bledde o fif half brokes of ful brade wunden ant deope wiþuten þe eþren þe bledden on his heaved under þe kene þornene crune ant wiþuten þe ilke reowfule garces of þe luþere scurgunge ȝont al his leofliche lich nawt ane o þe schonken toȝeines slawe ant sleperes is swiþe openliche his earliche ariste from deaþe to live aȝeines ȝisceunge is his muchele poverte þe weox eaver upon him se lengre se mare for þa he wes iboren earst þe þet wrahte þe eorþe ne fond nawt on eorþe swa muche place as his lutle licome mahte beon ileid upon swa nearow wes þet stude þet unneaþe his moder ant josep seten þe rin ant swa ha leiden him on heh up in a crecche wiþ clutes biwrabbet as þet godspel seiþ þus feire he wes ischrud þe heovenliche schuppent þe schrudeþ þe sunne herefter þe povre meiden of heovene fostrede him ant fedde wiþ hire lutle milc as meiden deh to habben þis wes muche poverte ah mare com þerefter for lanhure þe ȝet he hefde fode as feol to him ant i stude of in his cradel herbearhede him seoþþen as he meande him nefde he hwer he mahte his heaved huden þus povre he wes of in of mete he wes se neodful þet þa he hefde i o palmsunnedei al dei ipreachet ant hit neolechede niht he lokede abuten hit seiþ i þe godspel ȝef ei walde cleopien him to mete oþer to herbearhe ah nes þer nan ant swa he wende ut of þe muchele burh into beþanie to hus ant to marþen þeras he eode mid his deciples sumchearre ha breken þe eares bi þe wei ant gnuddeden þe curnles ut bitweonen hare honden ant eten for hunger ant weren þervore swiþe icalenget ah alre meast poverte com ȝet herefter for steortnaket he wes despuilet o þe rode þa he meande him of þurst weater ne mahte he habben ȝet þet meast wunder is of al þe brade eorþe ne moste he habben a grot forte deien upon þe rode hefde a fot oþer lute mare ant þet wes to his pine hwen þe worldes wealdent walde beo þus povre unbilevet he is þe luveþ to muchel ant ȝisceþ worldes weole ant wunne aȝein glutunie is his povre pitance þet he hefde o rode twa manere men habbeþ neode to eote wel swinkinde ant blodletene þe dei þet he wes baþe i sar swinc ant ilete blod as ich nest seide nes his pitance o rode bute a spunge of galle loke nu hwa gruccheþ ȝef ha þencheþ wel heron mistrum mel of unsavuree metes of povre pitance of na mon ne of na wummon ne schule ȝe makie na man ne pleainin ow of na wone bute to sum treowe freond þet hit mei amendin ant godin ham oþer ow ant þet beo priveiliche iseid as under seel of schrift þet ȝe ne beon iblamet ȝef ȝe of ei þing habbeþ wone ant sum freond ȝeorne freini ow ȝef ȝe ei wone habbeþ ȝef ȝe hopieþ god of him ondswerieþ þis wise laverd godd forȝelde þe ich drede mare ich habbe þen ich were wurþe ant leasse wone ich þolie þen me neod were ȝef he easkeþ ȝeornluker þonkiþ him ȝeorne ant seggeþ ich ne dear nawt lihen o meseolven wone ich habbe ase riht is hwuch ancre kimeþ into ancrehus to habben hire eise ah nu þu wult hit alles witen ure laverd te forȝelde þis is nu an þing þet ich hefde neode to ant þus bid ure riwle þet we schawin to gode freond as oþre godes povre doþ hare meoseise wiþ milde eadmodnesse ne nawt ne schule we forsaken þe grace of godes sonde ah þonkin him ȝeorne leste he wreaþe him wiþ us ant wiþdrahe his large hond ant þe refter wiþ to muche wone abeate ure prude ant nis hit muchel hofles hwen godd beot his hond forþ puttinde hire aȝein segge ne kepe ich hit nawt have þeseolf ich wulle fondin ȝef ich mei libben herbuten þurh þis ich habbe iherd of swuch þet nom uvel ende aȝein leccherie is his iborenesse of þet cleane meiden ant al his cleane lif þet he leadde on eorþe ant alle þe hine fuleden þus lo þe articles þet beoþ as þah me seide þe liþes of ure bileave onont godes monhead hwase inwardliche bihalt ham fehteþ toȝein þe feond þe fondeþ us wiþ þeose deadliche sunnen forþi seiþ seinte armiþ ow he seiþ wiþ þoht upo þe in ure flesch wes ipinet ant seinte þencheþ þencheþ seiþ seinte hwen ȝe wergiþ i feht aȝeines þe deovel hu ure laverd seolf wiþseide his fleschliche wil ant wiþseggeþ ower ȝet nabbe ȝe nawt wiþstonden aþet te schedunge of ower blod as he dude of his for ow aȝeines himseolven anont he mon wes of ure cunde ȝet ȝe habbeþ þet ilke blod þet ilke blisfule bodi þet com of þe meiden ant deide o þe rode niht ant dei bi ow nis bute a wah bitweonen ant euche dei he kimeþ forþ ant schaweþ him to ow fleschliche ant licomliche inwiþ þe measse biwrixlet þah on oþres lite under breades furme for in his ahne ure ehnen ne mahten nawt þe brihte sihþe þolien ah swa he schaweþ him ow as þah he seide lowr ich her hwet wulle ȝe seggeþ me hwet were ow leof hwerto neodeþ ow meaneþ ower neode ȝef þe feondes ferd þet beoþ his temptatiuns asailiþ ow swiþe ondswerieþ him ant seggeþ ȝe laverd wunder is we beoþ iloget her bi þe þet art stan of help tur of treowe sucurs castel of strengþe ant te deofles ferd is woddre upon us þen upon eani oþre þis ich neome of for þer hit teleþ al þus þet israel godes folc com ant logede him bi þe stan of help ant te comen into afech beoþ unwihtes afech on ebreisch spealeþ neowe wodschipe swa hit is witerliche hwen mon logeþ him bi ure laverd þenne on earst biginneþ þe deovel to weden ah þer hit teleþ þet israel wende sone þe rug ant weren fowr þusent i þe fluht sariliche i sleine ne wende ȝe nawt te rug mine leove sustren ah wiþstondeþ þe feondes ferd amidde þe forheaved as is iseid þe ruppe wiþ stronge bileave ant wiþ þe gode sendeþ beode sondesmon sone efter sucurs to þe prince of heovene þis is þet englisch in us nis nawt deorewurþe laverd swa muchel strengþe þet we mahen wiþstonden þe deofles ferd þe is se strong upon us ah hwen we swa beoþ bisteaþet swa stronge bistonden þet we mid alle na read ne cunnen bi usseolven þis an we mahe don heoven ehnen up to þe mildfule laverd þu send us sucurs þu todreaf ure fan for to þe we lokiþ þus wiþ þe gode hwen godd kimeþ bivoren ow ant freineþ hwet ȝe wulleþ ant in euch time hwen ȝe neode habbeþ schawiþ hit swa sweteliche to his swote earen ȝef he sone ne hereþ ow ȝeieþ luddre ant meadlesluker ant þreatiþ þet ȝe wulleþ ȝelden up þe castel bute he sende ow sonre help ant hihi þe swiþere ah wite ȝe hu he ondswerede þe gode þus o þisse wise þus he onswereþ ow hwen ȝe help cleopieþ ne beo ȝe nawt offearede ne drede ȝe ham nawiht þah ha beon stronge ant monie þe feht is min nawt ower sulement stondeþ sikerliche ant ȝe schulen seon mi sucurs habbeþ ane to me trusti bileave ant ȝe beoþ al sikere lokiþ nu hwuch help is hardi bileave for al þet help þe godd bihat þe strengþe to stonde wel al is in hire ane hardi bileave makeþ stonden upriht ant te unwiht nis nawt laþre forþi þis is his word in buh þe he seiþ duneward þet ich mahe over þe þeo buheþ hire þe to hise fondunges buheþ hire heorte for hwil ha stont upriht ne mei he nowþer upon hire rukin ne riden lo þe treitre hu he seiþ buh þe let me leapen up nule ich þe nawt longe riden ah ich chulle wenden over he liheþ seiþ sein ne lef þu nawt þen traitre nule he nawt wenden over ah wule ful feaste sitten sum wes þet lefde him þohte he schulde sone adun as he bihat eaver do he seiþ þis enchearre ant schrif þe þe rof tomarhen buh þin heorte let me up schec me wiþ schrift adun ȝef ich alles walde ride þe longe sum as ich seide lefde him ant beah him ant he leop up ant rad hire baþe dei ant niht twenti ȝer fulle þet is ha dude a sunne i þe ilke niht þurh his procunge ant þohte þet ha walde hire schriven ine marhen ant dude hit eft ant eft ant fealh swa i uvel wune þet ha lei ant rotede þe rin swa longe as ich seide ant ȝef a miracle nere þe pufte adun þen deovel þe set on hire se feaste ha hefde iturplet wiþ him baþe hors ant lade dun into helle grunde forþi mine leove sustren haldeþ ow efne upriht i treowe bileave hardiliche ileveþ þet al þe deofles strengþe mealteþ þurh þe grace of þet hali sacrement hest over oþre þet ȝe seoþ as ofte as þe preost measseþ þe meidene bearn godd godes sune þe licomliche lihteþ oþerhwiles to ower in ant inwiþ ow eadmodliche nimeþ his herbearhe deuleset ha beoþ to wake ant to unwreaste iheortet þe wiþ swilli gest hardiliche ne fehteþ ȝe schulen bileave habben þet al hali chirche deþ red oþer singeþ ant alle hire sacremenz strengeþ ow gasteliche ah nan ase forþ ase þis for hit bringeþ to noht al þes deofles wiheles nawt ane his strengþes ant his stronge turnes ah deþ his wiltfule crokes his wrenchfule wicchecreftes ant alle his ȝulunges ase lease swefnes false schawunges dredfule offearunges fikele ant sweokele reades as þah hit were o godes half ant god for te donne for þet is his unwrench as ich ear seide þet hali men meast dredeþ þet haveþ moni hali mon grimliche biȝulet hwen he ne mei nawt bringen to nan open uvel he sput to a þing þet þuncheþ god þu schuldest he seiþ beo mildre ant leoten iwurþe þi chast nawt trubli þin heorte ant sturien into wreaþþe þis he seiþ forþi þet tu ne schuldest nawt chastien for hire gult ne tuhte wel þi meiden ant bringe þe into ȝemeles i stude of eadmodnesse eft riht þertoȝeines ne let tu hire na gult toȝeves he seiþ ȝef þu wult þet ha drede þe hald hire nearowe rihtwisnesse he seiþ mot beo nede sturne ant þus he liteþ cruelte wiþ heow of rihtwisnesse me mei beon al to rihtwis betere is wis liste þen luþer strengþe hwen þu havest longe iwaket ant schuldest gan to slepen nu is vertu he seiþ wakien hwen hit greveþ þe sei ȝet a nocturne forhwi deþ he swa for þet tu schuldest slepen eft hwen time were to wakien eft riht þertoȝeines ȝef þet tu maht wakien wel he leiþ on þe an hevinesse oþer deþ i þi þoht wisdom is þinge best ich chulle ga nu to slepen ant arise nunan ant don cwicluker þene nu þet ich don nuþe schulde ant swa ofte inohreaþe ne dest tu hit i nowþer time of þis ilke materie ich spec muchel þe ruppe i þulliche temptatiuns nis nan se wis ne se war bute godd him warni þet nis bigilet ofte ah þis hehe sacrement in hardi bileave over alle oþre þing unwriþ hise wrenches ant brekeþ hise strengþes iwis leove sustren hwen ȝe neh ow feleþ him forhwon þet ȝe habben hardi bileave nulle ȝe bute lahhen him lude to bismere þet he is se muchel ald cang þe kimeþ his pine to echen ant breiden ow crune sone se he siþ ow hardi ant bald i godes grace his mihte mealteþ ant he fliþ sone ah ȝef he mei underȝeoten þet ower bileave falsi swa þet ow þunche þet ȝe mahten beon allunge ilead forþ over ȝef ȝe weren swiþe i þe ilke stude itemptet þerwiþ ȝe unstrengeþ ant his mihte waxeþ we redeþ i þet ysboset lei ant slepte ant sette a wummon ȝeteward þe windwede hweate ant comen sunen remon ant banaa ant funden þe wummon istunt of hire windwunge ant ifolen o slepe ant wenden in ant slohen ysboset þe unseli þet lokede him se uvele þe bitacnunge herof is muche neod to understonden ysboset on ebrew is mon bimeaset on englisch ant nis he witerliche ameaset ant ut of his witte þe amidden his unwines leiþ him to slepen þe ȝeteward is wittes skile þet ah to windwin hweate schaden þe eilen ant te chef from þe cleane cornes þet is þurh bisi warschipe sundri god from uvel don þe hweate i gerner ant puffen eaver awei þe deofles chef þet nis noht bute to helle smorþre ah þe bimeasede ysboset lo hu measeliche he dude sette a wummon to ȝeteward þet is feble warde weila as feole doþ þus wummon is þe reisun þet is wittes skile hwen hit unstrengeþ þe schulde beo monlich stealewurþe ant kene in treowe bileave þis ȝete ward liþ to slepen sone se me biginneþ to sunne leoten lust gan in ward ant te delit waxen hwen sunen þet beoþ helle bearnes i findeþ swa unwaker ant swa nesche ȝeteward ha gaþ in ant sleaþ ysboset þet is þe bimeasede gast þe in a slepi ȝemeles forȝemeþ himseolven þet nis nawt to forȝeoten þet as hali writ seiþ ha þurhstichden him dun into þe schere her seiþ sein þe feond þurhsticheþ þe schere hwen delit of leccherie þurleþ þe heorte ant þis nis bute i slep of ȝemeles ant of slawþe as sein witneþ þis is þet englisch hwen þe alde unwine siþ slepi ure skile he draheþ him anan toward hire ant feleþ wiþ hire i speche þenchest tu he seiþ hu þe spec oþer þeo of flesches galnesse ant spekeþ þus þe alde sweoke toward hire heorte wordes þet ha ȝare herde fulliche iseide oþer sihþe þet ha seh oþer hire ahne fulþen þet ha sumhwile wrahte al þis he put forþ bivore þe heorte ehnen forte bifulen hire wiþ þoht of alde sunnen hwen he ne mei wiþ neowe ant swa he bringeþ ofte aȝein into þe adotede sawle þurh licunge þe ilke sunnen þe þurh reowþful sar weren ibet ȝare swa þet heo mei wepen ant meanen sari man wiþ þe salmwruhte weilawei mine wunden þe weren feire ihealet gederiþ neowe wursum ant foþ on eft to rotien ihealet wunde þenne biginneþ to rotien hwen sunne þe wes ibet kimeþ eft wiþ licunge into munegunge ant sleaþ þe unwarre sawle al þis unlimp iwarþ þurh þe ȝetewardes slep þet nes war ant waker ne nes nawt monlich ah wes wummonlich eþ to overkeasten beo hit wummon beo hit mon þenne is al þe strengþe efter þe bileave ant efter þet me haveþ trust to godes help þet is neh bute bileave trukie as ich ear buven seide heo unstrengeþ þe unwiht ant deþ him fleon ananriht forþi beoþ eaver aȝein him hardi ase liun i treowe bileave nomeliche i þe fondunge þet ysboset deide on þet is galnesse lo hu ȝe mahe cnawen þet he is earh ant unwreast hwen he smit þiderward nis he earh champiun þe skirmeþ to ward te vet þe secheþ se lahe on his kempeifere flesches lust is fotes wunde as wes feor iseid þe ruppe ant þis is þe reisun as ure fet beoreþ us alswa ure lustes beoreþ us ofte to þing þet us luste efter nu þenne þah þi va hurte þe o þe vet þet is to seggen fondeþ wiþ flesches lustes for se lah wunde ne dred tu nawt to sare bute hit to swiþe swelle þurh skiles ȝettunge wiþ to muchel delit up toward te heorte ah drinc þenne atterlaþe ant drif þet swealm aȝeinward frommard te heorte þet is to seggen þench o þe attri pine þet godd dronc o þe rode ant te swealm schal setten prude ant onde ant wreaþþe heorte sar for worltlich þing dreori oflongunge ant ȝisceunge of ahte þeose beoþ heorte wunden ant al þet of ham floweþ ant ȝeoveþ deaþes dunt anan buten ha beon isalvet hwen þe feond smit þiderward þenne is iwis to dreden ant nawt for fotwunden prude salve is eadmodnesse ondes feolahlich luve wreaþþes þolemodnesse redunge misliche werkes gastelich frovre ȝisceunges overhohe of eorþliche þinges festschipes freo heorte þet is to seggen nu of þe earste on alre earst ȝef þu wult beon eadmod þench eaver hwet te wonteþ of halinesse ant of gasteliche þeawes þench hwet tu havest of þeseolf þu art of twa dalen of licome ant of sawle in eiþer beoþ twa þinges þe mahen muchel meokin þe ȝef þu ham wel bihaldest i þe licome is fulþe ant unstrengþe ne kimeþ of þet vetles swuch þing as þer is in of þi flesches fetles kimeþ þer smeal of aromaz oþer of swote basme deale drue spritlen beoreþ winberien breres rose blostmen þi flesch hwet frut bereþ hit in all his openunges amid te menske of þi neb þet is þe fehereste deal bitweonen muþes smech ant neases smeal ne berest tu as twa prive þurles nart tu icumen of ful slim nart tu fulþe fette ne bist tu wurme fode nu a flehe mei eili þe makie þe to blenchen eaþe maht tu pruden bihald hali men þe weren sumhwile hu ha feasten hu ha wakeden i hwuch passiun i hwuch swinc ha weren ant swa þu maht icnawen þin ahne wake unstrengþe ah wast tu hwet awildgeþ monnes feble ehnen þet is hehe iclumben þet he bihalt duneward alswa hwase bihalt to þeo þe beoþ of lah lif þet makeþ him þunchen þet he is of heh lif ah bihald aa uppart toward heovenliche men þe clumben se hehe ant þenne schalt tu seon hu lahe þu stondest feasten a seoveniht to weater ant to breade þreo niht togederes wakien hu walde hit unstrengen þi fleschliche strenge þus þeos twa þinges bihald i þi licome fulþe ant unstrengþe i þi sawle oþer twa sunne ant ignorance þet is unwisdom ant unweotenesse for ofte þet tu wenest god is uvel ant sawle morþre bihald wiþ wet ehe þine scheome sunnen dred ȝet þi wake cunde þet is eþwarpe ant sei wiþ þe hali mon þe bigon to wepen ant seide þa me talde him þet an of his feren wes wiþ a wummon i flesches fulþe ifallen þet is he todei ant ich to marhen as þah he seide of as unstrong cunde ich am as he wes ant al swuch mei me ilimpen bute ȝef godd me halde þus lo þe hali mon nefde he of þe oþres fal na wunderlich overhohe ant biweop his unhap ant dredde þet him a swuch mahte bitiden o þis wise eadmodieþ ant meokiþ owseolven þet is alswa as prude is wilnunge of wurþschipe riht alswa þertoȝeines eadmodnesse is forkeastunge of wurþschipe ant luve of lutel hereword ant of lahnesse þis þeaw is alre þeawene moder ant streoneþ ham alle þe is umben wiþuten hire to gederin gode þeawes he bereþ dust i þe wind as sein seiþ þeos ane biþ iborhen þeos ane wiþbuheþ þe deofles grunen of helle as ure laverd schawde to seint þe seh al þe world ful of þe deofles tildunge a laverd quoþ he hwa mei wiþ þeose witen him þet he ne beo wiþ sum ilaht ane þe þolemode quoþ he ure laverd swa sutil þing is eadmodnesse ant swa gentilliche smeal ant se smuhel þet na grune ne mei hire edhalden ant lo muche wunder þah ha hire makie swa smeal ant se meoke ha is þinge strengest swa þet of hire is euch gastelich strengþe seint hit witneþ ah seiþ þe reisun hwi þeras eadmodnesse is þer he seiþ is þet is his feader wisdom ant his feader strengþe nis na wunder þenne þah strengþe beo þeras he is þurh his inwuniende grace þurh þe strengþe of eadmodnesse he weorp þe þurs of helle þe ȝape wreastlere nimeþ ȝeme hwet turn his fere ne kunne nawt þet he wiþ wreastleþ for wiþ þet turn he mei him unmundlunge warpen alswa dude ure laverd ant seh hu feole þe grimme wreastlere of helle breid upon his hupe ant weorp wiþ þe hancheturn into galnesse þe rixleþ i þe lenden hef on heh monie ant wende abuten wiþ ham ant swong ham þurh prude dun into helle grunde þohte ure laverd þe biheold al þis ich schal do þe a turn þet tu ne cuþest neaver ne ne maht neaver cunnen þe turn of eadmodnesse þet is þe fallinde turn ant feol from heovene to eorþe ant strahte him swa bi þe eorþe þet te feond wende þet he were al eorþlich ant wes bilurd wiþ þet turn ant is ȝet euche dei of eadmode men ant wummen þe hine wel cunnen on oþer half as seiþ he ne mei for prude ȝet bute bihalden hehe hali men þe haldeþ ham lutle ant of lah lif beoþ ut of his sihþe þe wilde bar ne mei nawt buhen him to smiten hwase falleþ adun ant þurh meoke eadmodnesse strecheþ him bi þer eorþe he is carles of his tuskes þis nis nawt toȝeines þet þet ich habbe i seid ear þet me schal stonden eaver toȝeines þe deovel for þet stondinge is treowe trust of hardi bileave upo godes strengþe þis fallunge is eadmod cnawunge of þin ahne wacnesse ant of þin unstrengþe ne nan ne mei stonde swa bute he þus falle þet is leote lutel tale ant unwurþ ant eþelich eaver of himseolven bihalde his blac ant nawt his hwit for hwit awilgeþ þe ehe eadmodnesse ne mei beon neaver ful preiset for þet wes þe lesceun þet ure laverd inwardlukest learde his icorene wiþ werc ba ant wiþ worde in hire he healdeþ nawt ane dropemel ah flowinde ȝeotteþ weallen of his graces as seiþ þe salmiste i þe dealen þu makest he seiþ weallen to springen heorte tobollen ant ihoven ase hul ne edhalt na wete of grace a bleddre ibollen of wind ne deveþ nawt into þeose halwende weattres ah a nelde prichunge warpeþ al þe wind ut an eþelich stiche oþer eche makeþ to understonden hu lutel prude is wurþ hu egede is orhel ondes salve ich seide wes feolahlich luve ant god unnunge ant god wil þer mihte of dede wonteþ swa muchel strengþe haveþ luve ant god wil þet hit makeþ oþres god ure god ase wel as his þet hit wurcheþ sulement luve his god beo wilcweme ant glead þe rof þus þu turnest hit to þe ant makest hit þin ahne sein hit witneþ ȝef þu havest onde of oþres god þu attrest te wiþ healewi ant wundest te wiþ salve þi salve hit is ȝef þu hit luvest aȝein sawle hurtes ant ti strengþe aȝein þe feond is al þe god þet oþer deþ ȝef þu hit wel unnest witerliche ich leve ne schulen flesches fondunges namare þen gasteliche meistrin þe neavere ȝef þu art swote iheortet eadmod ant milde ant luvest se inwardliche alle men ant wummen ant nomeliche ancres þine leove sustren þet tu art sari of hare uvel ant of hare god glead as of þin ahne unnen þet al þe luveþ þe luvede ham ase þe ant dude ham frovre as þe ȝef þu havest cnif oþer claþ oþer mete oþer drunch scrowe oþer cwaer hali monne frovre oþer ei oþer þing þet ham walde freamien unnen þet tu hefdest wonte þeseolf þe rof wiþ þon þet heo hit hefden ȝef eani is þe naveþ nawt þe heorte þus afeitet wiþ sorhfule sikes ba bi dei ant bi niht grede on ure laverd ne neaver griþ ne ȝeove him aþet he þurh his grace habbe hire swuch aturnet salve of wreaþþe ich seide is þolemodnesse þet haveþ þreo steiren heh ant herre ant alre hest ant nest te hehe heovene heh is þe steire ȝef þu þolest for þi gult herre ȝef þu navest gult alre hest ȝef þu þolest for þi goddede nai seiþ sum ameaset þing ȝef ich hefde gult þerto nalde ich neaver meanen art tu þet swa seist ut of þeseolven is þe leovere to beon feolahe þen fere ba weren ahonget ah for his gult wiþute gult for his muchele wes ahon o rode hweþeres fere wult tu beon wiþ hweþer wult tu þolien of þis is þe ruppe iwriten muchel hu he is þi file þe misseiþ oþer misdeþ þe lime is þe frensch of file nis hit or acurset þe iwurþeþ swartre ant ruhre se hit is ifilet mare ant rusteþ þe swiþere þet me hit scureþ hearde gold seolver stel irn al is or gold ant seolver cleansiþ ham of hare dros i þe fur ȝef þu gederest dros þe rin þet is aȝein cunde þe chaliz þe wes þerin imealt ant strongliche iweallet ant seoþþen þurh se moni dunt ant frotunge to godes nep se swiþe feire afeitet walde he ȝef he cuþe speoken awearien his cleansing fur ant his wruhte honden al þis world is godes smiþ to smeoþien his icorene wult tu þet godd nabbe na fur in his smiþþe ne bealies ne homeres fur is scheome ant pine þine bealies beoþ þe þe misseggeþ þine homeres þe þe hearmiþ þench of þis essample hwen dei of riht is iset ne deþ he scheome þe deme þe a þis half þe isette dei brekeþ þe triws ant wrekeþ him o þe oþer on himseolven ant hwa nat þet domesdei nis þe dei iset to don riht alle men hald þe triws þe hwiles hwet woh se me deþ þe þe richtwise deme haveþ iset te dei to loki richt bitwenen ow ne do þu nawt him scheome forhohie wrake of his dom ant neomen to þin ahne twa þinges beoþ þet godd haveþ edhalden to himseolven þet beoþ wurþschipe ant wrake as hali writ witneþ hwase eaver on himseolf takeþ owþer of þeos twa he robbeþ godd ant reaveþ deale art tu se wraþ wiþ mon oþer wiþ wummon þet tu wult forte wreoke þe reavin godd mid strengþe salve is gastelich gleadschipe ant frovre of gleadful hope þurh redunge þurh hali þoht oþer of monnes muþe ofte leove sustren ȝe schulen uri leasse forte reden mare redunge is god bone redunge teacheþ hu ant hwet me bidde ant beode biȝet hit efter amidde þe redunge hwen þe heorte likeþ kimeþ up a devotiun þet is wurþ monie benen forþi seiþ sein hali redunge beo eaver i þine honden slep ga upo þe as þu lokest þe ron ant te hali pagne ikepe þi fallinde neb swa þu schalt reden ȝeornliche ant longe euch þing þah me mei overdon best is eaver mete aȝeines ȝisceunge ich walde þet oþre schuneden as ȝe doþ gederunge to muche freolec cundleþ hire ofte freo iheortet ȝe schule beon ancre of oþer freolec haveþ ibeon oþerhwiles to freo of hireseolven galnesse kimeþ of ȝivernesse ant of flesches eise for as sein seiþ mete ant drunch over riht temeþ þreo teames lihte wordes lihte werkes ant leccheries lustes ure laverd beo iþonket þe haveþ of ȝivernesse ihealet ow mid alle ah galnesse ne biþ neaver allunge cleane acwenct of flesches fondunge ah þet understondeþ wel þet þreo degrez beoþ þe rin as seint witneþ þe forme is cogitatiun þe oþer is affectiun þe þridde is cunsence cogitatiuns beoþ fleonninde þohtes þe ne leasteþ nawt ant teo as sein seiþ ne hurteþ nawt te sawle ah þah ha bispottiþ hire wiþ hare blake speckes swa þet nis ha nawt wurþe þet hire leofmon þet is al feier bicluppe hire ne cusse hire ear ha beo iwesschen swuch fulþe as hit kimeþ lihtliche lihtliche geaþ awei wiþ wiþ wiþ alle goddeden affectiun is hwen þe þoht geaþ inward ant delit kimeþ up ant te lust waxeþ þenne as wes spot ear upo þe hwite hude þer waxeþ wunde ant deopeþ in toward te sawle efter þet te lust geaþ ant te delit þe rin forþre ant forþre þenne is neod to ȝeiȝen a laverd heal me for ich am iwundet þu reade þoht þu blodi delit ne waxe þu neaver cunsense þet is skiles ȝettunge hwen þe delit i þe lust is igan se overforþ þet ter nere nan wiþseggunge ȝef þer were eise to fulle þe dede þis is hwen þe heorte draheþ to hire unlust as þing þe were amainet ant feþ on as to winkin to leote þe feond iwurþen ant leiþ hireseolf duneward buheþ him as he bit ant ȝeieþ cravant cravant ase softe swohninde þenne is he kene þe wes ear curre þenne leapeþ he to þe stod ear feorren to ant bit deaþes bite godes deore spuse iwiss deaþes bite for his teþ beoþ attrie as of a wed dogge daviþ i þe sawter cleopeþ hine dogge forþi mi leove suster sone se þu eaver underȝetest þet tes dogge of helle cume snakerinde wiþ his blodi flehen of stinkinde þohtes ne li þu nawt stille ne ne site nowþer to lokin hwet he wule don ne hu feor he wule gan ne sei þu nawt slepinde ame dogge ga her ut hwet wult tu nu her inne þis tolleþ him inward ah nim anan þe rodesteaf mid nempnunge i þi muþ mid te mearke i þin hond mid þoht i þin heorte ant hat him ut heterliche þe fule curdogge ant liþere to him luþerliche mid te hali rodesteaf stronge bacduntes þet is rung up sture þe hald up ehnen on heh ant honden toward heovene gred efter sucurs ȝef þe ne kimeþ sone help gred luddre wiþ hat heorte ant swa al þe salm over wiþ halsinde bonen o þin ahne ledene smit smeortliche adun þe cneon to þer eorþe ant breid up þe rode steaf ant sweng him o fowr half aȝein helle dogge þet nis nawt elles bute blesce þe al abuten wiþ þe eadi rodetaken spite him amid te beard to hoker ant to scarne þe flikereþ swa wiþ þe ant fikeþ dogge fahenunge hwen he for se liht wurþ for þe licunge of a lust ane hwile stucche chapeþ þi sawle godes deore bune þet he bohte mid his blod ant mid his deorewurþe deaþ o þe deore rode aa bihald hire wurþ þet he paide for hire ant dem þe refter hire pris ant beo on hire þe deorre ne sule þu neaver se eþeliche his ant þin eiþer his deorewurþe spuse þet costnede him se deore makie deofles hore of hire is reowþe over reowþe to unwreast mid alle ha is þe mei wiþ toheoven up hire þreo fingres overcumen hire ant ne luste for slawþe hef forþi wiþ treowe ant hardi bileave up þine þreo fingres ant wiþ þe hali rodesteaf þet him is laþest cuggel lei o þe doggedeovel nempne ofte cleope his passiunes help halse bi his pine bi his deorewurþe blod bi his deaþ o rode flih to his wunden muchel he luvede us þe lette makien swucche þurles in him forte huden us in creop in ham wiþ þi þoht ne beoþ ha al opene ant wiþ his deore wurþe blod biblodge þin heorte ga into þe stan seiþ þe prophete ant hud te i þe dolven eorþe þet is i þe wunden of ure laverdes flesch þe wes as idolven wiþ þe dulle neiles as he i þe sawter longe vore seide þet is ha dulven me baþe þe vet ant te honden ne seide he nawt þurleden for efter þis leattre as ure meistres seggeþ swa weren þe neiles dulle þet ha dulven his flesch ant tobreken þe ban mare þen þurleden to pinin him sarre he himseolf cleopeþ þe toward teose wunden mi culvre he seiþ cum hud te i mine limen þurles i þe hole of mi side muche luve he cudde to his leove culvre þet he swuch hudles makede loke nu þet tu þe he cleopeþ culvre habbe culvre cunde þet is wiþute galle ant cum to him baldeliche ant make scheld of his passiun ant sei wiþ þet is þu schalt ȝeove me laverd heorte scheld aȝein þe feond þi swincfule pine þet hit swincful wes he schawde hit witerliche inoh þa he sweatte ase blodes swat dropen þe runnen to þer eorþe me schal halden scheld i feht up abuven heaved oþer aȝein þe breoste nawt ne drahen hit bihinden al riht swa ȝef þu wult þet te rodescheld ant godes stronge passiun falsi þe deofles wepnen ne dragse þu hit nawt efter þe ah hef hit on heh buve þin heorte heaved i þine breoste ehnen hald hit up toȝein þe feond schaw hit him witerliche þe sihþe þe rof ane bringeþ him o fluhte for ba him scheomeþ þerwiþ ant griseþ ut of witte efter þe ilke time þet ure laverd þerwiþ brohte swa to grunde his cointe coverschipe ant his prude strengþe ȝef þu þurh þi ȝemeles werest te earst wacliche ant ȝevest to þe feond inȝong to forþ i þe frumþe swa þet tu ne mahe nawt reculin him aȝeinward for þi muchele unstrengþe ah art ibroht se overforþ þet tu ne maht þis scheld halden o þin heorte ne wrenchen hire þerunder frommard te deofles earowen nim þe aleast forþ sein salve þah ne þearf hit nawt beon se overstrong as his wes þe of þe walewunge rug ant side ant wombe ron al o gureblode ah lanhure ȝef þeseolf hwen þe strongest stont a smeort discepline ant drif as he dude þet swete licunge into smeortunge ȝef þu þus ne dest nawt ah slepinde werest te he wule gan to feor on þe ear þu least wene ant bringe þe of ful þoht into delit of ful lust ant swa he bringeþ þe al over to skiles ȝettunge þet is deadlich sunne wiþuten þe dede ant swa is ec þe delit of þet stinkinde lust wiþute grant of þe werc se longe hit mei leasten þenne hit least to longe hwen þe skile ne fehteþ na lengre þer toȝeines forþi leove suster as ure laverd leareþ totred te neddre heaved þet is þe biginnung of his fondunge eadi is seiþ daviþ þe wiþhalt hire on earst ant tobrekeþ to þe stan þe earste sturunges hwen þe flesch ariseþ hwil þet ha beoþ ȝunge ure laverd is icleopet stan for his treownesse nim ant keche us leofmon anan þe ȝunge foxes he seiþ ure laverd þe strueþ þe winȝardes þet beoþ þe earste procunges þe strueþ ure sawlen þe mot muche tilunge to to beoren winberien þe deovel is beore cunnes ant haveþ asse cunde for he is bihinden strong ant i þe heaved feble swa is beore ant asse þet is i þe frumþe ne ȝef þu him neaver inȝong ah tep him o þe sculle for he is earh as beore þe ron ant hihe him swa þeoneward ant askur him se scheomeliche sone se þu underȝetest him þet him grise wiþ þe stude þet tu wunest inne for he is þinge prudest ant him is scheome laþest alswa leove suster sone se þu eaver felest þet tin heorte wiþ luve falle to eani þing eawt over mete ananrihtes beo war of þe neddre atter ant totred his heaved þe cwene seide ful soþ þe wiþ a strea ontende alle hire wanes þet muchel kimeþ of lutel ant nim nu ȝeme hu hit feareþ þe sperke þe wint up ne bringeþ nawt ananriht þe hus al o leie ah liþ ant kecheþ mare fur ant fostreþ forþ ant waxeþ from leasse to mare aþet al þe hus bleasie forþ ear me least wene ant te deovel blaweþ to from þet hit earst cundleþ ant mutleþ his beali bleas eaver as hit waxeþ understond tis bi þeseolf a sihþe þet tu sist oþer anlepi word þet tu misherest ȝef hit eawt stureþ þe cwench hit wiþ teares weater ant mid blod hwil hit nis bute a sperke ear þen hit waxe ant ontende þe swa þet tu hit ne mahe cwenchen for swa hit timeþ ofte ant hit is riht godes dom þet hwa ne deþ hwen ha mei ne schal ha hwen ha walde moni cunnes fondunge is i þis feorþe dale misliche frovren ant monifalde salven ure laverd ȝeove ow grace þet ha ow moten helpen of alle þe oþre þenne is schrift þe biheveste of hit schal beon þe fifte dale as ich bihet þe ruppe ant neomeþ ȝeme hu euchan dale falleþ into oþer as ich þear seide twa þinges neomeþ ȝeme of schrift i þe biginnunge þe earre of hwuch mihte hit beo þe oþer hwuch hit schule beon þis beoþ nu as twa limen ant eiþer is todealet þe earre o sixe þe oþer o sixtene stucchen nu is þis of þe earre schrift haveþ monie mihtes ah nulle ich of alle seggen bute sixe þreo aȝein þe deovel ant þreo on usseolven schrift schent þen deovel hackeþ of his heaved ant todreaveþ his ferd schrift wescheþ us of alle ure fulþen ȝelt us alle ure luren makeþ us godes children eiþer haveþ hise þreo pruvie we nu alle þe earste þreo beoþ alle ischawde i deden þet is schrift as wes ȝare iseid sloh þet is þe feond of helle turn þe ruppe þer we speken of fuhelene cunde þe beoþ ievenet to ancre ha hackede of his heaved ant seoþþen com ant schawde hit to þe burhpreostes þenne is þe feond ischend hwen me schaweþ alle hise cweadschipes his heaved is ihacket of ant he islein i þe mon sone se he eaver is riht sari for his sunnen ant haveþ schrift on heorte ah he nis nawt þe ȝet ischend hwil his heaved is ihulet as dude on earst ear hit beo i schawet þet is ear þe muþ i schrift do ut þe heaved sunne nawt te sunne ane ah al þe biginnunge þe rof ant te foreridles þe brohten in þe sunne þet is þe deofles heaved þet me schal totreoden anan as ich ear seide þenne fliþ his ferd anan as dude his wiheles ant his wrenches þet he us wiþ asaileþ doþ ham alle o fluhte ant te burh is arud þet ha hefden biset þet is to seggen þe sunfule is delifret hwa stod aȝein him alswa i þet folc þa hit easkede efter deaþ hwa schulde beon hare dug ant leaden ham i ferde ure laverd ham ondswerede schal gan bivoren ow ant ich chulle ower faes lond biteachen in his honden lokiþ nu ful ȝeorne hwet tis beo to seggen spealeþ heale ant schrift as þenne is dead hwen sawle heale is forloren þurh eani deadlich sunne þe sunfule seolf is þe unwihtes lond þe is ure deadliche ah þis lond ure laverd bihat to biteachen i honden forhwon þet he ga bivoren schrift lo is gunfanuner ant bereþ þe banere bivoren al godes ferd þet beoþ gode þeawes schrift reaveþ þe feond his lond þet is þe sunfule mon ant al todriveþ chanaan þe feondes ferd of helle hit dude licomliche ant schrift þet hit bitacneþ deþ gasteliche þet ilke þis beoþ nuþe þreo þing þet schrift deþ o þe deovel þe oþer þreo þing þet hit deþ usseolven þet beoþ þeose herefter schrift wescheþ us of alle ure fulþen for swa hit is iwriten ant þet wes bitacnet þa wesch hire ant despulede hire of widewene schrud þet wes merke of sorhe ant sorhe nis bute of sunne schrift eft al þet god þet we hefden forloren þurh heavedsunne bringeþ al aȝein ant ȝelt al togederes þis wes bitacnet þurh þet schrudde hire mid hali dahne weden ant feahede hire utewiþ as schrift deþ us inwiþ wiþ alle þe feire urnemenz þe blisse bitacniþ ant ure laverd seiþ þurh þet is schrift schal makie þe mon alswuch as he wes bivore þet he sunegede ase cleane ant ase feier ant ase riche of alle god þe limpeþ to sawle þe þridde þing is þet schrift deþ usseolven þe frut of þes oþre twa ant endeþ ham baþe þet is makeþ us godes children þis is bitacnet þerbi þet i biwon of seiþ ase muchel ase sune of riht half þet is schrift alswa as is for ba ha spealieþ an on ebreische ledene þes gasteliche biȝet of his feader þet is ure laverd to beon his rihþondes sune ant bruken buten ende þe eritage of heovene nu we habbeþ iseid of hwuch mihte schrift is hwucch efficaces hit haveþ ant inempnet sixe loki we nu ȝeornliche hwuch schrift schule beon þe beo of swuch strengþe ant forte schawin hit bet deale we nu þis lim o sixtene stucchen schrift schal beo wreiful bitter mid sorhe ihal naket ofte imaket hihful eadmod scheomeful dredful hopeful wis soþ ant willes ahne ant studevest biþoht bivore longe her beoþ nu as þah hit weren sixtene stuchen þe beoþ ifeiet to schrift ant we schulen of euchan sum word sunderliche seggen schrift schal beo wreiful mon schal wreien him i schrift nawt werien him ne seggen ich hit dude þurh oþre ich wes ined þerto þe feond hit makede me don þus eve ant adam wereden ham adam þurh eve ant eve þurh þe neddre þe feond ne mei neden namon to na sunne þah he eggi þerto ah ful wel he let of hwen ei seiþ þet he makede him to sunegin as þah he hefde strengþe þe naveþ nan mid alle bute of usseolven ah me ah to seggen min ahne unwrestlec hit dude ant willes ant waldes ich beah to þe deovel ȝef þu witest ei þing þi sunne bute þe seolven þu ne schrivest te nawt ȝef þu seist þet tin unstrengþe ne mahte nawt elles þu wrenchest þi sunne upo godd þe makede þe swuch þet tu bi þin tale wiþstonde ne mahtest wreie we þenne usseolven for lo hwet seinte seiþ þet is ȝef we wreieþ wel her ant demeþ her usseolven we schule beo cwite of wreiunge ed te muchele dome þear as seint seiþ þeos dredfule wordes o þe an half o domesdei schulen ure swarte sunnen strongliche bicleopien us of ure sawle morþre o þe oþer half stont rihtwisnesse þet na reowþe nis wiþ dredful ant grislich ant grureful to bihalden buven us þe eorre deme for ase softe as he is her ase heard he biþ þer ase milde as he is nu ase sturne þenne lomb her liun þer as þe prophete witneþ þe liun schal greden he seiþ hwa ne mei beon offearet her we cleopieþ him lomb as ofte as we singeþ nu as ich seide schule we seon buven us þe ilke eorre deme þet is ec witnesse ant wat alle ure gultes bineoþen us ȝeoniende þe wide þrote of helle inwiþ usseolven ure ahne conscience þet is ure inwit forculiende hireseolven wiþ þe fur of sunne wiþuten us al þe world leitinde o swart lei up into þe skiwes þe sari sunfule þus biset hu schal him stonde þenne to hwuch of þes fowre mei he him biwenden nis þer buten heren þet hearde word þet wa word þet grisliche word grureful over alle gaþ ȝe aweariede ut of min ehsihþe into þet eche fur þet wes igreiþet to þe feond ant to his engles ȝe forbuhe monne dom þet ich demde mon to þet wes to libben i swinc ant i sar on eorþe ant ȝe schulen nu forþi habben deofles dom bearne wiþ him echeliche i þe fur of helle wiþ þis schulen þe forlorene warpen a swuch ȝur þet heovene ant eorþe mahen ba grimliche agrisen forþi seint leofliche us leareþ þet is þenche mon o domesdei ant deme her him seolven þus o þisse wise skile sitte as domesmon upo þe domseotel cume þe refter forþ his þohtes munegunge wreie him ant bicleopie him of misliche sunnen beal ami þis þu dudest þear ant tis þear ant tis þear ant o þisse wise his inwit beo icnawes þe rof ant beore witnesse soþ hit is soþ hit is þis ant muchele mare cume forþ þe refter fearlac þurh þe deme heast þe heterliche hate tac bind him heteveste for he is deaþes wurþe bind him swa euch lim þet he haveþ wiþ i suneget þet he ne mahe wiþ ham sunegi na mare fearlac haveþ ibunden him hwen he ne dear for fearlac sturie toward sunne ȝet nis nawt þe deme þet is skile ipaiet þah he beo ibunden ant halde him wiþ sunne bute ȝef he abugge þe sunne þet he wrahte ant cleopeþ forþ pine ant sorhe ant hat þet sorhe þersche inwiþ þe heorte wiþ sar bireowsunge swa þet hire suhie ant pini þe flesch utewiþ mid feasten ant wiþ oþre fleschliche sares hwase o þisse wise bivoren þe muchele dom demeþ her himseolven eadi he is ant seli for as þe prophete seiþ nule nawt ure laverd þet a mon for a þing beo twien i demet hit nis nawt i godes curt as i þe schire þeras þe þet nickeþ wel mei beon iborhen ant te ful þe is icnawen bivore godd is oþerweis ȝef þu wreiest te her godd wule werie þe þear ant skerin mid alle ed te nearewe dome forhwon þet tu deme þe as ich itaht habbe schrift schal beo bitter aȝein þet te sunne þuhte sumchearre swete þe spealeþ schrift as ich ofte habbe iseid wes merarihtes dohter ant þet is ec schrift wivede o þamar merariht ant þamar ba ha spealieþ an on ebreische ledene neomeþ nu ȝeorne ȝeme of þe bitacnunge ich hit segge scheortliche bitter sar ant schrift þet an mot cumen of þe oþer as dude of merariht ant ba beon somet ifeiet as ant þamar for nowþer wiþuten oþer nis noht wurþ oþer lutel phares ant ne temiþ ha neavre streonede of þamar phares ant þe gasteliche bitacniþ tweamunge from sunne ant i þe heorte þe refter arisinde grace fowr þinges ȝef mon þencheþ þet heaved sunne dude him mahen makien him to sorhin ant bittrin his heorte lo þis þe forme ȝef a mon hefde ilosed in a time of þe dei his feader ant his moder his sustren ant his breþren ant al his cun ant alle his freond þet he eaver hefde weren astorven ferliche nalde he over alle men sorhful beon ant sari as he eaþe mahte godd wat he mei beon muche deale sorhfulre þet haveþ wiþ deadlich sunne gasteliche islein godd inwiþ his sawle nawt ane forloren þe swete feader of heovene ant seinte his deorewurþe moder oþer hali chirche hwen he of hire naveþ ne leasse ne mare ant te engles of heovene ant alle hali halhen þe weren him ear for freond for breþren ant for sustren as to him ha beoþ deade as onont him is he haveþ islein ham alle ant haveþ þear as ha livieþ aa leaþþe of ham alle as witneþ þet is al þet him luvede ȝeieþ spi him on ant heatieþ him alle ȝet mare his children sone se he sunegede deadliche deiden alle clane þet beoþ his gode werkes þe beoþ forloren alle ȝet upon al þis ilke he is himseolf biwrixlet ant bicumen of godes child þe deofles bearn of helle eatelich to seonne as godd seolf i þe godspel seiþ þenche euch of his estat þet he is oþer wes in ant he mei seon hwervore he ah to siken sare forþi seiþ make bitter man as wif deþ for hire child þe nefde bute him ane ant siþ hit bivoren hire fearliche asteorven nu þe oþer þet ich bihet a mon þe were idemet for a luþer morþre to beo forbearnd al cwic oþer scheomeliche ahonget hu walde his heorte stonden me þu unseli sunful þa þu þurh deadlich sunne murþredest godes spuse þet is þi sawle þa þu were idemet forte beon ahonget o bearninde wearitre i þe eche lei of helle þer þu makedest foreward mid te deovel of þi deaþ ant seidest in wiþ þe forlorene þet is we habbeþ treowþe ipliht deaþ foreward ifeast mid helle for þis is þe feondes chaffere he ȝeove þe sunne ant tu him þi sawle ant ti bodi mid al to weane ant to wontreaþe world abuten ende nu þe þridde scheortliche þench a mon þe hefde al þe world o walde ant hefde for his cweadschipe forloren al on a stunde hu he walde murnin ant sari iwurþen þenne ahest tu to beon hundret siþe sarure þe þurh an heaved sunne forlure þe riche of heovene forlure ure laverd þet is hundret siþen ȝe þusent þusent siþen betere þen is al þe world eorþe ba ant heovene nu ȝet þe feorþe ȝef þe king hefde bitaht his deore sune to his an cniht to lokin ant unþeode leadde forþ þis child in his warde swa þet tet child seolf weorrede upon his feader wiþ þet unþeode nalde þe cniht beo sari ant scheomien ful sare we beoþ alle godes sunen þe kinges of heovene þe haveþ bitaht ure euch an engel i warde sari is he on his wise hwen unþeode leat us forþ hwen we ure gode feader wreaþeþ wiþ sunne beo we sari þet we eaver schulen wreaþen swuch feader ant sweamen swuch wardein þe wit ant wereþ us eaver wiþ þe unseli gastes for elles uvele us stode ah we schuhteþ him awei hwen we doþ deadlich sunne ant heo leapeþ þenne to sone se he us firseþ halde we him neh us wiþ smeal of gode werkes ant us in his warde wat ure euchan to se gentil wardein bereþ to lutel menske ant kunnen him to lutel þonc of his servise þeos ant monie reisuns beoþ hwi mon mei beo bitterliche sari for his sunnen ant wepen ful sare ant wel is him þe swa mei for wop is sawle heale ure laverd deþ toward us as me deþ to uvel deattur nimeþ leasse þen we ahen him ant is þah wel ipaiet we ahen him blod for blod ant ure blod þah aȝein his blod þet he schedde for us were ful unefne change ah wast tu hu me ȝeddeþ me nimeþ ed uvel dettur aten for hweate ant ure laverd nimeþ ed us teares aȝein his blod ant is wilcweme he weop o þe rode o o for oþer monne sunnen ȝef we wepeþ for ure ahne nis na muche wunder wepe we quoþ þe hali mon i þa me hefde longe on him iȝeiet efter sarmun leote we quoþ he teares leste ure ahne teares forseoþen us in helle schrift schal beon ihal þet is iseid al to a mon ut of childhade þe povre widewe hwen ha wule hire hus cleansin ha gedereþ al þe greaste on an heap on alre earst ant schuveþ hit ut þenne þe refter kimeþ eft aȝein ant heapeþ eft togederes þet wes ear ileavet ant schuveþ hit ut efter þe refter o þe smeale dust ȝef hit dusteþ swiþe ha flaskeþ weater ant swopeþ ut efter al þet oþer alswa schal þe schriveþ him efter þe greate schuven ut þe smealre ȝef dust of lihte þohtes windeþ to swiþe up flaski teares on ham ne schulen ha nawt þenne ablende þe heorte ehnen hwase heleþ eawiht he naveþ iseid nawiht forhwon he beo þe skerre ah is ilich þe mon þe haveþ on him monie deadliche wunden ant schaweþ þe leche alle ant let healen buten an þet he deieþ upon as he schulde on alle he is ase men in a schip þe haveþ monie þurles þer þe weater þreasteþ in ant heo dutteþ alle buten an þurh hwam ha druncniþ alle clane me teleþ of þe hali mon þe lei on his deaþ uvel ant wes laþ to seggen a sunne of his childhad ant his abbat bed him allegate seggen ant he ondswerede þet hit nere na neod forþi þet he wes lute child þa he hit wrahte o least þah unneaþe þurh þe abbates ropunge þet he hit seide ant deide þerefter sone efter his deaþ com a niht ant schawde him to his abbat i snawhwite schrudes as þe þet was iborhen ant seide þet sikerliche ȝef he nefde þet ilke þing þet he dude i childhad i schrift utterliche iseid he were idemet bimong þe forlorene alswa of anoþer þet wes for neh fordemet forþi þet he hefde enchearre ined a mon to drinken ant deide þe rof unschriven alswa of þe leafdi forþi þet ha hefde i leanet to a wake a wummon an of hire weden ah hwase haveþ ȝeorne isoht alle þe hurnen of his heorte ne ne con rungi mare ut ȝef þer eawiht edluteþ hit is ich hopie i þe schrift ischuven ut mid tet oþer hwen þer ne liþ na ȝemeles ant he walde fein mare ȝef he cuþe seggen schrift schal beo naket þet is naketliche imaket nawt bisamplet feire ne hendeliche ismaket ah schulen þe wordes beon ischawet efter þe werkes þet is tacne of heatunge þet me tukeþ to wundre þing þet me heateþ swiþe ȝef þu heatest ti sunne hwi spekest tu menskeliche þe rof hwi hudest tu his fulþe spec hit scheome schendfulliche ant tuk hit al to wundre alswa as þu wel wult schende þen schucke sire ha seiþ þe wummon ich habbe ihaved leofmon oþer ich habbe ibeon ha seiþ fol of meseolven þis nis nawt naket schrift biclute þu hit nawt do awei þe totagges unwrih þe ant sei sire godes are ich am a ful stod meare a stinkinde hore ȝef þi a ful nome ant cleope þi sunne fule make hit i schrift steortnaket þet is ne hel þu nawiht of al þet liþ þerabuten þah to fule me mei seggen me ne þearf nawt nempnin þet fule dede bi his ahne fule nome ne þe schendfule limes bi hare ahne nome inoh is to seggen swa þet te hali schriftfeader witerliche understonde hweat tu wulle meanen abute sunne liggeþ six þing þet hit hulieþ o latin circumstances on englisch totagges mahe beon icleopede persone stude time manere tale cause persone þe dude þe sunne oþer wiþ hwam me hit dude unwreo ant segge sire ich am a wummon ant schulde bi rihte beo mare scheomeful to habben ispeken as ich spec oþer idon as ich dude forþi mi sunne is mare þen of a wepmon for hit bicom me wurse ich am an ancre a nunne a wif iweddet a meiden a wummon þet me lefde se wel a wummon þe habbe ear ibeon ibearnd wiþ swuch þing ant ahte þe betere forte beon iwarnet sire hit wes wiþ swuch mon ant nempni þenne munek preost oþer clearc ant of þet ordre a weddet mon a ladles þing a wummon as ich am þis is nu of persone alswa of þe stude sire þus ich pleide oþer spec i chirche eode o ring i chirchȝard biheold hit oþer wreastlunge ant oþre fol gomenes spec þus oþer pleide bivoren worltliche men bivoren recluse in ancrehus ed oþer þurl þen ich schulde neh hali þing ich custe him þer hondlede him i swuch stude oþer meseolven i chirche ich þohte þus biheold him ed te weovede of þe time alswa sire ich wes of swuch ealde þet ich ahte wel to habben wisluker iwite me sire ich hit dude in lenten i feasten dahes in hali dahes hwen oþre weren ed chirche sire ich wes sone overcumen ant is þe sunne mare þen ȝef ich hefde ibeon akeast wiþ strengþe ant feole swenges sire ich wes þe biginnunge hwi swuch þing hefde forþgong þurh þet ich com i swuch stude ant i swuch time ich biþohte me ful wel ear þen ich hit eaver dude hu uvele hit were idon ant dude hit noþeleatere þe manere alswa seggen þet is þe feorþe totagge sire þis sunne ich dude þus ant o þisse wise þus ich leornede hit earst þus ich com earst þe rin þus ich dude hit forþward o þus feole wisen þus fulliche þus scheomeliche þus ich sohte delit hu ich meast mahte paien mi lustes brune ant seggen al þe wise tale is þe fifte totagge hu ofte hit is idon tellen al sire ich habbe þis þus ofte idon iwonet for to speoke þus hercni þullich speche þenchen hwiche þochtes forȝeme þing ant forȝeoten lachyen eoten drinken lasse oþer mare þenne neode askeþ ich habbe ibeon þus ofte wraþ seoþþen ich wes ischriven nest ant for þulli þing ant þus longe hit leste þus ofte iseid les þus ofte þis ant þis ich habbe i don þis to þus feole ant þus feole siþen cause is þe seste totagge cause is hwi þu hit dudest oþer hulpe oþre þerto oþer þurh hwet hit bigon sire ich hit dude for delit for uvel luve for biȝete for fearlac for flatrunge sire ich hit dude for uvel þah þer ne come nan of sire mi lihte ondswere oþer mine lihte lates tulden him earst upo me sire of þis word com oþer of þis dede wreaþþe ant uvele wordes sire þe acheisun is þis hwi þet uvel leasteþ ȝet þus wac wes min heorte euch efter þet he is segge his totagges mon as limpeþ to him wummon þet hire rineþ for her nabbe ich nan iseid bute forte munegin mon oþer wummon of þeo þe to ham falleþ þurh þeo þe beoþ her iseide as on urn þus of þeose six wriheles despoile þi sunne ant make hit naket i þi schrift as leareþ sched ut ase weater þin heorte ȝef eoile schet of a feat ȝet ter wule leaven in sumhwet of þe licur ȝef milc schet þe heow leaveþ ȝef win sched þe smeal leaveþ ah weater geaþ al somet ut alswa sched þin heorte þet is al þet uvel þet is i þin heorte ȝef þu ne dest nawt lo hu grurefulliche godd seolf þreateþ þe þurh naum þe prophete þu naldest nawt unwreo þe to þe preost i schrifte ant ich schal schawin al naket to al folc þi cweadschipe ant to alle kinedomes þine scheome sunnen to þe kinedom of eorþe to þe kinedom of helle to þe kinedom of heovene ant trussin al þi schendfulnesse o þin ahne necke as me deþ o þe þeof þe me leat to demen ant swa wiþ al þe schendlac þu schalt trusse ant al torplin into helle seiþ sein o seiþ sein hwuch schendlac ant hwuch sorhe biþ þer ed te dome hwen alle þe leaves schule beon towarplet ant al þet fulþe schaweþ him ant wringeþ ut þet wursum bivoren al þe wide worlt eorþ ware ant heovenes nawt ane of werkes ah of idelnesses of wordes ant of þohtes þe ne beoþ ibet her as seint witneþ euc tide ant time schal beo þer i rikenet hu hit wes her ispenet hwen alle þe leaves he seiþ sein schulen beo towarplet he biheold hu adam ant eve þa ha hefden i þe frumþe isuneget gedereden leaves ant makeden wriheles of ham to hare schentfule limen þus doþ monie efter ham schrift schal beon ofte imaket forþi is i þe sawter ant ure laverd seolf seiþ to his deciples ga we eft seide he into judee judee spealeþ schrift ant swa we ifindeþ þet he wende ofte ut of galilee into judee galilee spealeþ hweol forte learen us þet we of þe worldes turpelnesse ant of sunne hweol ofte gan to schrifte for þis is þe sacrement efter þe weofdes sacrement ant efter fulluht þet te feond is laþest as he haveþ to hali men himseolf sare his unþonckes ibeon hit icnawen wule a web beon ed enchearre wiþ a weater wel ibleachet a sol claþ wel iweschen þu weschest þine honden in anlepi dei twien oþer þrien ant nult nawt þe sawle spuse þe eaver se ha is hwittre se fulþe is senre upon hire bute ha beo i wesschen nult nawt to godes cluppunge ofte umbe seoveniht wesschen hire eanes hali weater beoden hali þohtes blesceunges cneolunges euch god word euch god werc wesscheþ smeale sunnen þe me ne mei alle seggen ah eaver is schrift þe heaved schrift schal beon on hihþe imaket ȝef sunne timeþ bi niht anan oþer ine marhen ȝef hit timeþ bi dei ear þen me slepe hwa durste slepen hwil his deadliche heolde an itohe sweord upon his heaved þe neappiþ upon helle breord ha torpliþ ofte al in ear ha least wenen hwase is ifallen amid te bearninde fur nis he mare þen amead ȝef he liþ biþencheþ him hwenne he wule arisen a wummon þe haveþ i losed hire nelde oþer a sutere his eal secheþ hit ananriht ant towent euch strea aþet hit beo ifunden ant godd þurh sunne forloren schal liggen unsoht seove dahes fulle nihe þinges beoþ þet ahten hihin to schrift þe pine þet okereþ for sunne is þe deofles feh þet he ȝeveþ to okere ant to gavel of pine ant eaver se mon liþ lengre in his sunne se þe gavel waxeþ of pine i purgatoire oþer her oþer in helle þe oþer þing is þe muchele ant te reowþfule lure þet he leoseþ þet na þing þet he deþ nis gode licwurþe þe þridde is deaþ þet he nat hweþer he schule þet ilke dei ferliche asteorven þe feorþe is secnesse þet he ne mei þenche wel bute ane of his uvel ne speoken as he schulde bute granin for his eche ant grunte mare for his stiche þen for his sunne þe fifte þing is muche scheome þet hit is efter val to liggen se longe ant hure under þe schucke þe seste is þe wunde þet eaver wurseþ on hond ant strengre is to healen þe seoveþe þing is uvel wune þet bitacneþ þe stonc se longe he hefde ilein i þer eorþe o hwam ure laverd weop as þe godspel teleþ ant risede ant mengde himseolven ant ȝeide lude upon him ear he him arearde forte schawin hu strong hit is to arisen of uvel wune þe roteþ in his sunne seinte stonc of fowr dahes hu stinkeþ þe sunfule of fowr ȝer oþer of five o seiþ seint hu earmliche he ariseþ þe under wune of sunne haveþ ilein longe monie hundes seiþ daviþ habbeþ biset me hwen gredi hundes stondeþ bivore þe bord nis hit neod ȝerde as ofte as eani lecheþ toward te ant reaveþ þe of þi mete nult tu as ofte smiten elles ha walden kecchen of þe al þet tu hefdest ant tu alswa þenne nim þe ȝerde of þi tunge ant as ofte as þe dogge of helle kecheþ ei god from þe smit him ananriht mid te ȝerde of þi tunge i schrift ant smit him se luþerliche þet him laþi ant drede to snecchen eft toward te þet dunt of alle duntes is him dunte laþest þe hund þe fret leþer oþer awurieþ ahte me hit beat ananriht þet he understonde forhwi he is ibeaten þenne ne dear he nawt eft do þet ilke beat alswa mid ti tunge i schrift þe hund of helle ananriht ant he wule beon ofdred to do þe eft swuch þucke hwa is se fol þet he seiþ bi þe hund þet fret leþer abid aþet tomarhen ne beat tu him nawt ȝetten ah ananriht beat beat beat ananriht nis þing i þe world þet smeorteþ him sarre þen deþ swuch beatunge se me deoppre wadeþ i þe feondes leiven se me kimeþ up leatere þe eahtuþe þing is þet seint seiþ þet is sunne þet nis sone ibet draheþ anan anoþer ant þet eft þe þridde ant swa euchan cundleþ mare ant wurse cundel þen þe seolve moder þe niheþe reisun is se he ear biginneþ her to don his penitence se he haveþ to beten leasse i pine of purgatoire þis beoþ nu nihe reisuns ant monie ma þer beoþ hwi schrift ah to beon imaket aa on hihþe schrift ah to beon eadmod as þe puplicanes wes nawt as þe phariseus wes þe talde his goddeden ant schawde þet hale forþ þa he schulde habben unwrihen hise wunden forþi he wende unhealet as ure laverd seolf teleþ ut of þe temple eadmodnesse is ilich þeose cointe hearloz hare gutefeastre hare flowinde cweise þet ha putteþ eaver forþ ant ȝef hit is eatelich ha schawiþ hit ȝet eateluker i riche monnes ehnen þet ha habben reowþe of ham ant ȝeoven ham god þe reaþere hudeþ hare hale claþ ant doþ on alre uvemest fiterokes al totorene o þis ilke wise eadmodnesse eadmodliche bigileþ ure laverd ant biȝet of his god wiþ seli truandise hudeþ eaver hire god schaweþ forþ hire poverte put forþ hire cancre wepinde ant graninde bivore godes ehnen halseþ meadlesliche on his derve passiun on his deore wurþe blod on his fif wunden on his moder teares o þe ilke tittes þet he seac þe milc þet hine fedde on alle his halhene luve o þe deore druerie þet he haveþ to his deore spuse þet is to cleane sawle oþer to hali chirche on his deaþ o rode for hire to biȝeotene wiþ þus anewil ropunge halseþ efter sum help to þe wrecche meoseise to lechni wiþ þe seke to healen hire cancre ant ure laverd ihalset swa ne mei for reowþe wearnen hire ne sweamen hire wiþ warne nomeliche swa as he is se unimete large þet him nis na þing leovere þen þet he mahe ifinden acheisun forte ȝeovene ah hwase ȝelpeþ of his god as doþ i schrift þeos prude hwet neod is ham to helpe moni haveþ a swuch manere to seggen hire sunnen þet hit is wurþ a dearne ȝelp ant hunteþ efter hereword of mare halinesse schrift ah to beon scheomeful bi þet te folc of israel wende ut þurh þe reade sea þet wes read ant bitter is bitacnet þet we moten þurh rudi scheome þet is i soþ schrift ant þurh bitter penitence passin to heovene god riht is wat þet us scheomie bivore mon þe forȝeten scheome þa we duden þe sunne bivore godes sihþe for al þet is al is naket seiþ seinte ant open to his ehnen wiþ hwam we schulen rikenin alle ure deden scheome is þe measte deal as seint seiþ of ure penitence ant sein seiþ þet na deorewurþe ȝimstan ne deliteþ swa muchel mon to bihalden as deþ godes ehe þe rude of monnes neb þe riht seiþ hise sunnen understond wel þis word schrift is a sacrement ant euch sacrament haveþ an ilicnesse utewiþ of þet hit wurcheþ in wiþ as hit is i fulluht þe wesschunge wiþuten bitacneþ þe wesschunge of sawle wiþinnen alswa i schrift þe cwike rude of þe neb deþ to understonden þet te sawle þe wes bla ant nefde bute dead heow haveþ icaht cwic heow ant is irudet feire schrift schal beo dredful þet tu segge wiþ as ofte as ich am ischriven eaver me þuncheþ me unschriven for eaver is sum forȝeten of þe totagges forþi seiþ seint þet is þe beste mon of al þe world ȝef ure laverd demde him al efter rihtwisnesse ant nawt efter mearci wa schulde him iwurþen ah his mearci toward us weieþ eaver mare þen þe rihte nearewe schrift schal beon hopeful hwase seiþ as he con ant deþ al þet he mei godd ne bit na mare ah hope ant dred schulen aa beon imengt togederes þis forte bitacnin wes i þe alde lahe ihaten þet te twa grindelstanes ne schulde namon twinnin þe neoþere þe liþ stille ant bereþ hevi charge bitacneþ fearlac þe teieþ mon from sunne ant is iheveget her wiþ heard forte beo quite of heardre þe uvere stan bitacneþ hope þe eorneþ ant stureþ hire i gode werkes eaver wiþ trust of muche mede þeos twa namon ne parti from oþer for as sein seiþ dred wiþuten hope makeþ mon untrusten ant hope wiþute dred makeþ over trusten þeos twa unþeawes untrust ant overtrust beoþ þe deofles tristen þer þet wrecche beast seldene edstearteþ triste is þer me sit mid te greahunz forte kepe þe heare oþer tildeþ þe nettes aȝein him toward an of þeos twa is al þet he sleateþ for þer beoþ his greahunz þer beoþ his nettes untrust ant overtrust beoþ of alle sunnen nest te ȝete of helle wiþ dred wiþuten hope þet is wiþ untrust wes schrift ant forhwi ha forferden wiþ hope wiþute dred þet is wiþ overtrust is þe unselies sahe þe seiþ i þe sawter nis nawt godd quoþ ha se grim as ȝe him fore makieþ na he seiþ daviþ ȝeoi he ant seiþ þenne on alre earst he cleopeþ þe overtrusti unbilevet þe unbilevet wiþ hwon gremeþ he godd almihti wiþ þon þet he seiþ nule he nawt se nearowliche demen as ȝe seggeþ ȝeoi siker ah he wule þus þeos twa unþeawes beoþ to grimme robberes ievenet for þe an þet is overtrust reaveþ godd his rihte dom ant his rihtwisnesse þe oþer þet is untrust reaveþ him his milce ant swa ha beoþ umben to fordon godd seolf for godd ne muhte nawt beon wiþuten rihtwisnesse ne wiþuten milce nu þenne hwucche unþeawes beoþ evening to þeose þe wulleþ godd acwellen on hare fule wise ȝef þu art to trusti ant haldest godd to nessche forte wreoke sunne sunne likeþ him bi þin tale ah bihald hu he wrec in his heh engel þe þohte of a prude hu he wrec in adam þe bite of an eappel hu he bisencte sodome ant gommorre were ant wif ant wenchel þe nomecuþe burhes al a muche schire dun into helle grunde þeras is nu þe deade sea þet nawiht cwikes nis inne hu he i noes flod al þe world adrencte bute eahte i þe arche hu he in his ahne folc israel his deorling grimliche awrec him ase ofte as ha gulten daþan ant abyron chore ant his feren þe oþre alswa þe he sloh bi feole þusendes ofte for hare gruchunge ane on oþer half loke ȝef þu havest untrust of his unimete milce hu lihtliche ant hu sone seinte efter þet he hefde forsaken him ant þet for a cwene word wes wiþ him isahtnet hu þe þeof o rode þe hefde aa ilived uvele in a sterþwile hefde ed him milce wiþ a feier speche forþi bitweone þeos twa untrust ant overtrust hope ant dred beon aa ifeiet togederes schrift ȝet schal beo wis ant to wis mon imaket of uncuþe sunnen nawt to ȝunge preostes ȝunge ich segge of wit ne to sotte alde bigin earst ed prude ant sech alle þe bohes þe rof as ha beoþ þe ruppe iwritene hwuch falle to þe þe refter alswa of onde ant ga we swa duneward rawe bi rawe aþet to þe leaste ant drah togedere al þe team under þe moder schrift ah to beo soþ ne lih þu nawt o þeseolf for as seint seiþ þe seiþ leas on himseolf þurh to muchel eadmodnesse he is imaket sunful þah he ear nere sein seiþ þah cunde of god heorte is to beon offearet of sunne þeras nan nis ofte oþer weie swiþre his sunne sumchearre þen he þurfte weien hit to lutel is ase uvel oþer wurse þe middel wei of meosure is eaver guldene drede we us eavre for ofte we weneþ forte don a lutel uvel ant doþ a great sunne ofte wel to donne ant doþ al to cweade segge we eaver þenne wiþ seinte na god in us nis of us ure god is godes ah sunne is of us ant ure ahne godes god hwen ich hit do quoþ he seint swa o summe wise min uvel hit forgneaieþ oþer ich hit do ungleadliche oþer to ear oþer to leate oþer leote wel þe rof þah namon hit nute oþer walde þet ei hit wiste oþer ȝemelesliche do hit oþer to unwisliche to muchel oþer to lutel þus eaver sum uvel mongleþ him wiþ mi god þet godes grace ȝeveþ me þet hit mei lutel likin godd ant mislikin ofte seinte hwen þe hali mon seide þus bi himseolf hu mahe we hit witerliche seggen bi us wrecches schrift ah to beon willes þet is willeliche unfreinet nawt idrahen of þe as þin unþonkes hwil þu const seggen eawt sei al uneasket me ne schal easki nan but for neode ane for of þe easkunge mei uvel fallen bute hit beo þe wisre on oþer half moni mon abit forte schriven him aþet te nede tippe ah ofte him liheþ þe wrench þet he ne mei hwen he wule þe nalde þa he mahte na mare cangschipe nis þen setten godd tearme as þah grace were his as he bere hire in his purs to neomen upo grace þe rin i þe tearme as he himseolf sette nai beal ami nai þe tearme is i godes hond nawt i þi bandun hwen godd beot hit te reach to ba þe honden for wiþdrahe he his hond þu maht þe refter lokin ȝef uvel oþer oþerhwet ned te to schrifte lo hwet seiþ seint servises inedde ne cwemeþ nawt ure laverd þah noþeleatere betere is o þene no nis neaver to leate penitence þet is soþliche imaket he seiþ eft himseolven ah betere is as daviþ seiþ þet is mi flesch is ifluret bicumen al neowe for ich chulle schrive me ant herie godd willes wel seiþ he ifluret to bitacnin wilschrift for þe eorþe al unnet ant te treon alswa openiþ ham ant bringeþ forþ misliche flures eadmodnesse abstinence culvres unlaþnesse ant oþre swucche vertuz beoþ feire i godes ehnen ant swote i godes nease smeallinde flures of ham make his herbearhe inwiþ þeseolven for his delices he seiþ beoþ þer forte wunien schrift ah to beon ahne namon ne schal i schrift wreien bute himseolven ase forþ as he mei þis ich segge forþi þet swuch aventure bitimeþ to sum mon oþer to sum wummon þet ha ne mei nawt fulleliche wreien hireseolven bute ha wreie oþre ah bi nome noþeleatere ne nempni ha nawt þe ilke þah þe schriftfeader wite wel toward hwam hit turne ah a munk oþer a preost nawt wilyam ne water þah þer ne beo nan oþer schrift schal beo studevest to halde þe penitence ant leave þe sunne þet tu segge to þe preost ich habbe studefestliche i þonc ant in heorte þis sunne to forleten ant do þe penitence þe preost ne schal nawt easki þe ȝef þu wult þeonnevorþ forhate þi sunne inoh is þet tu segge þet tu hit havest on heorte treoweliche to donne þurh godes grace ant ȝef þu fallest eft þe rin þet tu wult ananriht arisen þurh godes help ant cumen aȝein to schrifte ga quoþ ure laverd to a sunful wummon ant have wil þet tu nult sungi na mare þus ne easkede he nan oþer sikernesse schrift ah to beon biþoht bivore longe of fif þinges wiþ þi wit gedere þine sunnen of alle þine ealdes of childhad of ȝuheþehad gedere al togederes þe refter gedere þe studen þet tu in wunedest ant þench ȝeorne hwet tu dudest in euch stude sunderliche ant in euch ealde þe refter sech al ut ant trude þine sunnen bi þine fif wittes þe refter bi alle þine limen i hwuch þu havest isuneget meast oþer oftest aleast sunderliche bi dahes ant bi tiden nu ȝe habbeþ alle ihaved as ich understonde þe sixtene stucchen þe ich bihet to dealen ant alle ich habbe tobroken ham ow mine leove sustren as me deþ to children þe mahten wiþ unbroke bread deien on hunger ah me is þet wite ȝe moni crome edfallen secheþ ham ant gederiþ for ha beoþ sawle fode þulli schrift þet haveþ þus þes sixtene stucchen haveþ þe ilke muchele mihten þet ich earst seide þreo aȝein þe deovel þreo on usseolven ant þreo aȝeines þe world deorewurþe over gold or ant ȝimmes of ynde mine leove sustren þis fifte dale þe is of schrift limpeþ to alle men iliche forþi ne wundri ȝe ow nawt þet ich toward ow nomeliche nabbe nawt ispeken i þis dale habbeþ þah to ower bihove þis lutle leaste ende of alle cuþe sunnen as of prude of great oþer of heh heorte of onde of wreaþþe of slawþe of ȝemeles of idel word of untohene þohtes of sum idel herunge of sum fals gleadunge oþer of hevi murnunge of ypocresie of mete of drunch to muchel oþer to lutel of gruchunge of grim chere of silences ibrokene of sitten longe ed þurl of ures mis iseide wiþute ȝeme of heorte oþer in untime of sum fals word of sware of plohe of ischake lahtre of schede cromen oþer ale of leote þinges muhelin rustin oþer rotien claþes unseowet bireinet unwesschen breoke nep oþer disch oþer biseo ȝemelesliche ei þing þet me wiþ feareþ oþer ahte to ȝemen of keorfunge of hurtunge þurh unbisehenesse of alle þe þinges þe beoþ i þis riwle þe beoþ misnumene of alle þulliche þing schrive hire euche wike eanes ed te leaste for nan se lutel nis of þeos þet te deovel naveþ enbrevet on his rolle ah schrift hit schrapeþ of ant makeþ him to leosen muchel of his hwile ah al þet schrift ne schrapeþ of al he wule o domesdei rede ful witerliche forte bicleopie þe wiþ a word ne schal þer wontin nu þenne ich reade ȝeoveþ him to writen þet leaste þet ȝe eaver mahen for na meoster nis him leovere ant hwetse he writ beoþ umben to schrapien hit of cleanliche wiþ na þing ne mahe ȝe matin him betere to euch preost mei ancre schriven hire of swucche utterliche sunnen þe to alle bifalleþ ah ful trusti ha schal beon o þe preostes þet ha allunge schaweþ to hu hire stonde abute flesches temptatiuns ȝef ha is swa ifondet bute i deaþes dute þus þah me þuncheþ þet ha mei seggen sire flesches fondunge þet ich habbe oþer habbe ihaved geaþ to vorþ upo me þurh mi þeafunge ich am ofdred leste ich ga drivinde oþerhwiles to swiþe forþward mine fol þohtes ant fule umbestunde as þah ich huntede efter licunge ich mihte þurh godes strengþe schaken ham ofte of me ȝef ich were cwicliche ant stealewurþliche umben ich am offearet sare þet te delit i þe þoht leaste to longe ofte swa þet hit cume neh skiles ȝettunge ne dear ich þet ha deopluker ne witerluker schrive hire to ȝung preost herabuten ant ȝet of þis inohreaþe him walde þunche wunder ah to hire ahne schriftfeader oþer to sum lifhali mon ȝef ha mei him habben culle al þe pot ut þer speowe ut al þet wunder þer wiþ fule wordes þet fulþe efter þet hit is tuki al to wundre swa þet ha drede þet ha hurte his earen þet hercneþ hire sunnen ȝef ei ancre nat nawt of þulliche þinges þonki ȝeorne ant halde hire i drede þe deovel nis nawt dead þet wite ha þah he slepe lihte gultes beteþ þus anan bi owseolven ant þah seggeþ ham i schrift hwen ȝe þencheþ ham on as ȝe speokeþ mid preoste for þe leaste of alle sone se ȝe underȝeoteþ hit falleþ bivoren ower weoved o cros to þer eorþe ant seggeþ ich gulte mearci laverd þe preost ne þearf for na gult bute hit beo þe greattre leggen oþer schrift on ow þen þet lif þet ȝe leadeþ efter þeos riwle ah efter þe absolutiun he schal þus seggen al þet god þet tu eaver dest ant al þet uvel þet tu eaver þolest for þe luve of inwiþ þine ancrewahes al ich engoini þe al ich legge upo þe i remissiun of þeose ant forȝevenesse of alle þine sunnen ant þenne sum lutles ihweat he mei leggen upon ow as a salm oþer twa tene oþer tweolve disceplines echi to ȝef him swa þuncheþ efter þe totagges þe beoþ iwriten þe ruppe he schal þe sunne demen mare oþer leasse a sunne ful forȝevelich mei wurþe ful deadlich þurh sum uvel totagge þe liþ þerbisiden efter schrift falleþ to speoken of penitence þet is deadbote ant swa we habbeþ inȝong ut of þis fifte dale into þe seste al is penitence ant strong penitence þet ȝe eaver dreheþ mine leove sustren al þet ȝe eaver doþ of god al þet ȝe þolieþ is ow martirdom i se derf ordre for ȝe beoþ niht ant dei upo godes rode bliþe mahe ȝe beon þe rof for as seinte seiþ as ȝe scottiþ wiþ him of his pine on eorþe ȝe schule scotti wiþ him of his blisse in heovene forþi seiþ seinte ant hali chirche singeþ al ure blisse mot beon i rode þis word nomeliche limpeþ to recluses hwas blisse ah to beon allunge i godes rode ich chulle biginnen herre ant lihten swa herto neomeþ nu gode ȝeme for al meast is sein sentence þreo manere men of godes icorene livieþ on eorþe þe ane mahe beon to gode pilegrimes ievenet þe oþre to deade þe þridde to ihongede wiþ hare gode wil o rode þe forme beoþ gode þe oþre beoþ betere þe þridde best of alle to þe forme gredeþ seinte inwardliche ich halsi ow he seiþ as elþeodie ant pilegrimes þet ȝe wiþhalden ow from fleschliche lustes þe weorriþ aȝein þe sawle þe gode pilegrim halt eaver his rihte wei forþward þah he seo oþer here idele gomenes ant wundres bi þe weie he ne edstont nawt as foles doþ ah halt forþ his rute ant hiheþ toward his giste he ne bereþ na gersum bute his speonse gnedeliche ne claþes bute ane þeo þet him to neodeþ þis beoþ hali men þe þah ha beon i þe world ha beoþ þe rin as pilegrimes ant gaþ wiþ god liflade toward te riche of heovene ant seggeþ wiþ þe apostle þet is nabbe we na wununge her ah we secheþ oþer beoþ bi þe leaste þet ha mahen ne ne haldeþ na tale of na worltlich frovre þah ha beon i worltlich wei as ich seide of pilegrim ah habbeþ hare heorte eaver toward heovene ant ahen wel to habben for oþer pilegrimes gaþ i muche swinc to sechen ane sontes banes as sein oþer sein giles ah þeo pilegrimes þe gaþ toward heovene ha gaþ to beon isontet ant to finden godd seolf ant alle his hali halhen liviende i blisse ant schulen livien wiþ him i wunne buten ende ha ifindeþ iwis sein in þe weifearinde men ȝeornliche bisecheþ nu beoþ þeose gode ah ȝet beoþ þe oþre betere for allegate pilegrimes as ich ear seide al gan ha eaver forþward ne bicumen burhmen i þe worldes burh ham þuncheþ sumchearre god of þet ha seoþ bi weie ant edstuteþ sum deal þah ha ne don mid alle ant moni þing ham falleþ to hwerþurh ha beoþ i lette swa þet mare hearm is sum kimeþ leate ham sum neaver mare hwa is þenne skerre ant mare ut of þe world þen pilegrimes þet is to seggen þen þeo men þe habbeþ worltlich þing ant ne luvieþ hit nawt ah ȝeoveþ hit as hit kimeþ ham ant gaþ untrusset lihte as pilegrimes doþ toward heovene hwa beoþ betere þene þeos godd wat þeo beoþ betere þe þe apostle spekeþ to ant seiþ in his epistle ȝe beoþ deade ant ower lif is ihud mid hwen he þet is ower lif eadeaweþ ant springeþ as þe dahunge efter nihtes þeosternesse ant ȝe schulen wiþ him springen schenre þen þe sunne into eche blisse þe nu beoþ þus deade hare liflade is herre for pilegrim eileþ monihwet þe deade nis noht of þah he ligge unburiet ant rotie buven eorþe preise him laste him do him scheome sei him scheome al him is iliche leof þis is a seli deaþ þet makeþ cwic mon þus oþer cwic wummon ut of þe worlde ah sikerliche hwase is þus dead in hireseolven godd liveþ in hire heorte for þis is þet te apostle seiþ ich livie nawt ich ah liveþ in me þurh his inwuniende grace ant is as þah he seide worltlich speche worltlich sihþe ant euch worltlich þing ifindeþ me deade ah þet te limpeþ to þet ich seo ant here ant wurche i cwicnesse þus riht is euch religius dead to þe worlde ant cwic þah to þis is an heh steire ah ȝet is þah an herre ant hwa stod eaver þe rin godd wat þe þe seide þis is þet ich seide þe ruppe me schilde forte habben eani blisse i þis world bute i rode mi laverd þurh hwam þe world is me unwurþ ant ich am unwurþ hire as weari þe is ahonget a laverd hehe stod he þe spec o þisse wise ant þis is ancre steire þet ha þus segge i na þing ne blissi ich me bute i godes rode þet ich þolie nu wa ant am itald unwurþ as godd wes o rode lokiþ leove sustren hu þis steire is herre þen eani beo of þe oþre þe pilegrim i þe worldes wei þah he ga forþward toward te ham of heovene he siþ ant hereþ unnet ant spekeþ umbehwile wreaþeþ him for weohes ant moni þing mei letten him of his jurnee þe deade nis na mare of scheome þen of menske of heard þen of nesche for he ne feleþ nowþer ant forþi ne ofearneþ he nowþer wa ne wunne ah þe þe is o rode ant haveþ blisse þe rof he wendeþ scheome to menske ant wa into wunne ant ofearneþ forþi hure over hure þis beoþ þeo þe neaver ne beoþ gleade iheortet bute hwen ha þolieþ sum wa oþer sum scheome wiþ on his rode for þis is þe selhþe on eorþe hwase mei for godes luve habben scheome ant teone þus lo rihte ancres ne beoþ nawt ane pilegrimes ne ȝet nawt ane deade ah beoþ of þeos þridde for al hare blisse is forte beon ahonget sariliche ant scheomeliche wiþ on his rode þeos mahe bliþe wiþ hali chirche singen þet is as ich seide ear hwetse beo of oþre þe habbeþ hare blisse summe i flesches licunge summe i worldes dweole summe in oþres uvel we mote nede blissin us i rode þet is i scheome ant i wa þet he droh o rode moni walde summes weis þolien flesches heardschipe ah beon itald unwurþ ne scheome ne mahte he þolien ah he nis bute halflunge upo godes rode ȝef he nis igreiþet to þolien ham baþe vilte ant asprete þeos twa scheome ant pine as sein seiþ beoþ þe twa leaddresteolen þe beoþ up iriht to heovene ant bitweone þeose steolen beoþ of alle gode þeawes þe tindes ifestnet bi hwucche me climbeþ to þe blisse of heovene forþi þet daviþ hefde þe twa steolen of þis leaddre þah he king were he clomb uppard ant seide baldeliche to ure laverd bihald quoþ he ant sih min eadmodnesse ant mi swinc ant forȝef me mine sunnen alle togederes notiþ wel þes twa word þe daviþ feieþ somet swinc ant eadmodnesse swinc i pine ant i wa i sar ant i sorhe eadmodnesse aȝein woh of scheome þet mon dreheþ þe is itald unwurþ ba þeos bihald in me quoþ daviþ godes deorling ich habbe þeos twa leaddresteolen leaf quoþ he bihinde me ant warp awei from me alle mine gultes þet ich ilihtet of hare hevinesse lihtliche stihe up to heovene bi þeos leaddre þeose twa þinges þet is wa ant scheome ifeiet togederes beoþ helyes hweoles þe weren furene hit teleþ ant beren him up to parais þer he liveþ ȝetten fur is hat ant read i þe heate is understonden euch wa þet eileþ flesch scheome bi þe reade ah wel mei duhen ha beoþ her hweolinde ase hweoles overturneþ sone ne leasteþ nane hwile þis ilke is ec bitacnet bi cherubines sweord bivore paraise ȝeten þe wes of lei ant hweolinde ant turninde abuten ne kimeþ nan into parais bute þurh þis leitinde sweord þe wes hat ant read ant in helyes furene hweoles þet is þurh sar ant þurh scheome þe overturneþ tidliche ant agaþ sone ant nes godes rode wiþ his deorewurþe blod irudet ant ireadet forte schawin on himseolf þet pine ant sorhe ant sar schulden wiþ scheome beon iheowet nis hit iwriten bi him þet is he wes buhsum his feader nawt ane to deaþ ah to deaþ o rode þurh þet he seide earst deaþ is pine understonden þurh þet he þe refter seiþ deaþ o þe rode is schendlac bitacnet for swuch wes godes deaþ o þe deore rode pinful ant schentful over alle oþre hwase eaver deieþ ine godd ant o godes rode þeos twa ha mot þolien scheome for him ant pine scheome ich cleopie eaver her beon itald unwurþ ant beggin as an hearlot ȝef neod is hire liveneþ ant beon oþres beodesmon as ȝe beoþ leove sustren ant þolieþ ofte danger of swuch oþerhwile þe mahte beon ower þreal þis is þet eadi scheome þet ich of talie pine ne trukeþ ow nawt i þeos ilke twa þing þet al penitence is in blissiþ ow ant gleadieþ for aȝein þeos twa ow beoþ twafald blissen iȝarket aȝein scheome menske aȝein pine delit ant reste buten ende ha schulen seiþ in hare ahne lond wealden twavald blisse aȝein twavald wa þet ha her dreheþ in hare ahne lond seiþ for alswa as þe uvele nabbeþ na lot in heovene ne þe gode nabbeþ na lot in eorþe in hare ahne lond ha schulen wealden blisse twafald cunne mede aȝein twavald sorhe as þah he seide ne þunche ham na feorlich þah ha her þolien as in uncuþ lond ant in uncuþ eard bituhhen unþeode scheome ba ant sorhe for swa deþ moni gentil mon þe is uncuþ in uncuþþe me mot ute swinken ed hame me schal resten ant nis he a cang cniht þe secheþ reste i þe feht ant eise i þe place al þis lif is a feht as witneþ ah efter þis feht her ȝef we wel fehteþ menske ant reste abit us ed hame in ure ahne lond þet is heoveriche lokiþ nu hu witerliche ure laverd seolf hit witneþ hwen ich sitte forte demen seiþ ure laverd ȝe schulen sitten wiþ me ant deme wiþ me al þe world þet schal beon idemet kinges ant keisers cnihtes ant clearkes i þe sete is reste ant eise bitacnet aȝein þe swinc þet her is i þe menske of þe dom þet ha schulen demen is hehschipe menskeful over alle understonden aȝein scheome ant lahschipe þet ha her for godes luve mildeliche þoleden nis þer nu þenne bute þolien gleadliche for bi godd seolf is iwriten þet is þurh schentful pine he com to gloire of blisful ariste nis na selcuþ þenne ȝef we wrecche sunfule þolien her pine ȝef we wulleþ o domesdei blisfule arisen ant þet we mahen þurh his grace ȝef we usseolf wulleþ seinte sahe þe seiþ se wel eaver ȝef we beoþ to þe i licnesse of godes deaþ we schulen of his ariste þet is to seggen ȝef we libbeþ i scheome ant i pine for his luve i hwucche twa he deide we schulen beon iliche his blisful ariste ure bodi briht as his is world buten ende as seinte witneþ let oþre acemin hare bodi þe eorneþ bivorenhond abide we ure healent þe schal acemin ure efter his ahne ȝef we þolieþ wiþ him we schule blissin wiþ him nis þis god foreward wat nis he nawt god feolahe ne treowe þe nule scottin i þe lure as eft i þe biȝete godd schedde his blod for alle ah heom ane hit is wurþ þe fleoþ flesches licunge ant piniþ hamseolven ant is þet eani wunder nis godd ure heaved ant we his limen alle ah nis euch lim sar wiþ sorhe of þe heaved his lim þenne nis he nawt þe naveþ eche under se sar akinde heaved hwen þe heaved sweat wel þet lim þe ne swet nawt nis hit uvel tacne he þe is ure heaved sweatte blodes swat for ure secnesse to turnen us of þet londuvel þet alle londes leien on ant liggeþ ȝette monie þe lim þe ne sweat nawt i swincful pine for his luve deuleset hit leaveþ in his secnesse ant nis þer bute forkeorven hit þah hit þunche sar godd for betere is finger offe þen he ake eaver cwemeþ he nu wel godd þe þus bilimeþ him of himseolf þurh þet he nule sweaten seinte mearci hit moste swa beon hit seiþ þolie pine ant passiun ant swa habben inȝong into his riche lo deale hwet he seiþ swa habben inȝong into his riche swa ant nan oþerweis ant we wrecches sunfule wulleþ wiþ eise stihen to heovene þet is se hehe buven us ant se swiþe muchel wurþ ant me ne mei nawt wiþuten swinc a lutel cote arearen ne twa þwongede scheos habbe wiþute bune oþer þeo beoþ canges þe weneþ wiþ liht leapes buggen eche blisse oþer þe hali halhen þe bohten hit se deore nes seinte ant seinte þerevore istraht o rode sein o þe gridil ant laþlese meidnes þe tittes itoren of tohwiþeret o hweoles heafdes bicorven ah ure sotschipe is sutel ant heo weren ilich þeose ȝape children þe habbeþ riche feaderes þe willes ant waldes toteoreþ hare claþes forte habbe neowe ure alde curtel is þe flesch þet we of adam ure alde feader habbeþ þe neowe we schulen undervon of godd ure riche feader i þe ariste of domesdei hwen ure flesch schal blikien schenre þen þe sunne ȝef hit is totoren her wiþ wontreaþe ant wiþ weane of þeo þe hare curtles toteoreþ o þisse wise seiþ a folc tolaimet ant totoren a folc he seiþ fearlich schal makien to ure laverd present of himseolven folc tolaimet ant totoren wiþ strong liflade ant wiþ heard he cleopeþ folc fearlich for þe feond is of swucche offruht ant offearet forþi þet wes þullich he meande him ant seide þet is he wulle ȝeoven fel for fel þe alde for þe neowe as þah he seide ne geineþ me nawt to asailin him he is of þet totore folc he tereþ his alde curtel ant torendeþ þe alde pilche of his deadliche fel for þe fel is undeadlich þet i þe neowe ariste schal schine seovevald brihtre þen þe sunne eise ant flesches este beoþ þes deofles mearken hwen he siþ þeos mearken i mon oþer i wummon he wat þe castel is his ant geaþ baldeliche in þer he siþ iriht up swucche baneres as me deþ i castel i þet totore folc he misseþ his merken ant siþ in ham iriht up godes banere þet is heardschipe of lif ant haveþ muche dred þe rof as witneþ me leove sire seiþ sum ant is hit nu wisdom to don se wa himseolven ant tu ȝeld me ondswere of tweie men hweþer is wisre ha beoþ ba seke þe an forgeaþ al þet he luveþ of metes ant of drunches ant drinkeþ bitter sabraz forte acovrin heale þe oþer folheþ al his wil ant forþeþ his lustes aȝein his secnesse ant leoseþ his lif sone hweþer is wisre of þes twa hweþer is betere his ahne freond hweþer luveþ himseolf mare ant hwa nis sec of sunne godd for ure secnesse dronc attri drunch o rode ant we nulleþ nawt bittres biten for us seolven nis þer nawiht þe rof sikerliche his folhere mot wiþ pine of his flesch folhin his pine ne wene nan wiþ este stihen to heovene me sire seiþ sum eft wule godd se wracfulliche wreoken upo sunne ȝe mon for loke nu hu he hit heateþ swiþe hu walde nu þe mon beate þet þing seolf hwerse he hit ifunde þe for muchel heatunge beote þe rof þe schadewe ant al þet hefde þerto eani licnesse godd feader almihti hu beot he bitterliche his deorewurþe sune ure laverd þet neaver nefde sunne bute ane þet he ber flesch ilich ure þet is ful of sunne ant we schulden beon i spearet þe beoreþ on us his sune deaþ þe wepne þet sloh him þet wes ure sunne ant he þe nefde nawt of sunne bute schadewe ane wes i þe ilke schadewe se scheomeliche ituket se sorhfulliche ipinet þet ear hit come þerto for þe þreatunge ane þe rof swa him agras þeraȝein þet he bed his feader are sare quoþ he me grulleþ aȝein mi muchele pine mi feader ȝef hit mei beon speare me ed tis time þi wil þah ant nawt min eaver beo i vorþet his deorewurþe feader forþi ne forber him nawt ah leide on him se luþerliche þet he bigon to greden wiþ reowþfule stevene mi godd mi godd mi deorewurþe feader havest tu al forwarpe me þin anlepi sune þe beatest me se hearde for al þis ne lette he nawt ah beot se swiþe longe ant se swiþe grimliche þet he stearf o rode seiþ þus ure beatunge feol on him for he dude himseolven bitweonen us ant his feader þe þreatte us forte smiten ase moder þet is reowþful deþ hire bitweonen hire child ant te wraþe sturne feader hwen he hit wule beaten þus dude ure laverd ikepte on him deaþes dunt forte schilden us þerwiþ igracet beo his milce hwerse muchel dunt is hit bulteþ aȝein upo þeo þe þer neh stondeþ soþliche hwase is neh him þe i kepte se hevi dunt hit wule bulten on him ne nule he him neaver meanen for þet is þe preove þet he stont neh him ant liht is þe bultunge to þolien for his luve þe underveng se hevi dunt us forte burhen from þe deofles botte i þe pine of helle ȝet seiþ moni mon hweat is godd þe betere þah ich pini me for his luve leove mon ant wummon godd þuncheþ god of ure god ure god is ȝef we doþ þet tet we ahen nim ȝeme of þis essample a mon þe were feor ifearen ant me come ant talde him þet his deore spuse se swiþe murnede efter him þet heo wiþuten him delit nefde i na þing ah were for þoht of his luve leane ant el heowet nalde him betere likin þen þet me seide him þet ha gleowde ant gomnede ant wedde wiþ oþre men ant livede i delices alswa ure laverd þet is þe sawle spus þet siþ al þet ha deþ þah he hehe sitte he is ful wel ipaiet þet ha murneþ efter him ant wule hihin toward hire mucheles þe swiþere wiþ ȝeove of his grace oþer fecchen hire allunge to him to gloire ant to blisse þurh wuniende ne grapi hire nan to softeliche hireseolven to bichearren ne schal ha for hire lif witen hire al cleane ne halden riht hire chastete wiþuten twa þinges as seint þe abbat wrat to his suster þet an is pinsunge i flesch wiþ feasten wiþ wecchen wiþ disceplines wiþ heard werunge heard leohe wiþ uvel wiþ muchele swinkes þe oþer is heorte þeawes devotiun reowfulnesse riht luve eadmodnesse ant vertuz oþre swucche me sire þu ondswerest me suleþ godd his grace nis grace wilȝeove mine leove sustren þah cleannesse of chastete ne beo nawt bune ed godd ah beo ȝeove of grace ungraciuse stondeþ þertoȝeines ant makieþ ham unwurþe to halden se heh þing þe nulleþ swinc þervore bliþeliche þolien bitweonen delices ant eise ant flesches este hwa wes eaver chaste hwa bredde eaver inwiþ hire fur þet ha ne bearnde pot þe walleþ swiþe nule he beon overleden oþer cald weater iwarpe þe rin ant brondes wiþdrahene þe wombepot þe walleþ of metes ant of drunches is se neh nehbur to þet fulitohe lim þet ha dealeþ þerwiþ þe brune of hire heate ah monie mare hearm is beoþ se fleschwise ant swa overswiþe ofdred leste hare heaved ake leste hare licome febli to swiþe ant witeþ swa hare heale þet te gast unstrengeþ ant secleþ i sunne ant þeo þe schulden ane lechnin hare sawle wiþ heorte bireowsunge ant flesches pinsunge forwurþeþ fisitiens ant licomes leche dude swa seinte agace þe ondswerede ant seide to ure laverdes sonde þe brohte salve o godes half to healen hire tittes þet is fleschlich medecine ne dude ich me neavre nabbe ȝe iherd tellen of þe þreo hali men bute þe an wes iwunet for his calde mahe to nutten hate speces ant wes ornre of mete ant of drunch þen þe tweien oþre þe þah ha weren seke ne nomen neaver ȝeme hweat wes hal hwet unhal to eoten ne to drinken ah nomen eaver forþriht hwetse godd ham sende ne makeden neaver strengþe of gingivre ne of zedual ne of clowes de gilofre a dei as ha þreo weren ifolen o slepe ant lei bitweone þes twa þe þridde þet ich seide com þe cwen of heovene ant twa meidnes wiþ hire þe an as þah hit were ber a letuaire þe oþer of gold a sticcke ure leafdi wiþ þe sticke nom ant dude i þe anes muþ of þe letuaire ant te meidnes eoden forþre to þe midleste nai quoþ ure leafdi he is his ahne leche ga over to þe þridde stod an hali mon of feor biheold al þis ilke hwen sec mon haveþ ed hond þing þet wule don him god he hit mei wel notien ah beon þe refter se ancreful nomeliche religius nis nawt godd icweme godd ant his desciples speken of sawle lechecreft ypocras ant galien of licomes heale þe an þe wes best i learet of lechecreft seiþ flesches wisdom is deaþ to þe sawle as seiþ swa we dredeþ flesches uvel ofte ear þen hit cume þet sawle uvel kimeþ up ant we þolieþ sawle uvel forte edstearten flesches uvel as þah hit were betere to þolien galnesses brune þen heavedeche oþer grucchunge of a mistohe wombe ant hweþer is betere i secnesse to beo godes freo child þen i flesches heale to beo þreal under sunne ant þis ne segge ich nawt swa þet wisdom ant meosure ne beon overal iloket þe moder is ant nurrice of alle gode þeawes ah we cleopieþ ofte wisdom þet nis nan for soþ wisdom is don eaver sawle heale bivore flesches heale ant hwen he ne mei nawt ba somet halden cheose ear licomes hurt þen þurh to strong fondunge sawle þrowunge brohte to smirien ure laverd an hundret weies hit seiþ of mirre ant of aloes þet beoþ bittre speces ant bitacniþ bittre swinkes ant flesches pinsunges hundret is ful tale ant noteþ perfectiun þet is ful dede forte schawin þet me schal ful do flesches pine ase forþ as eaver evene mei þolien i þe weie is bitacnet meosure ant wis dom þet euch mon wiþ wisdom weie hwet he mahe don ne beo nawt se over swiþe i gast þet he forȝeme þe bodi ne eft se tendre of his flesch þet hit i wurþe untohen ant makie þe gast þeowe nu is al þis meast iseid of bitternesse utewiþ of bitternesse inwiþ segge we nu sumhweat for of þes twa bitternesses awakeneþ swetnesse her ȝet i þis world nawt ane in heovene as ich seide riht nu þet brohte smirles to ure laverd alswa þe þreo bohten deorewurþe aromaz his bodi forte smirien neomeþ nu gode ȝeme mine leove sustren þeos þreo bitacniþ þreo bitternesses for þis nome as meraht ant merariht þet ich spec þe ruppe of spealeþ bitternesse þe earste bitternesse is i sunne bireowsunge ant i deadbote hwen þe sunfule is iturnd earst to ure laverd ant þeos is understonden bi þe earste ant bi god rihte for ha wiþ muche bireowsunge ant bitternesse of heorte leafde hire sunnen ant turnde to ure laverd ah forþi þet sum mahte þurh to muche bitternesse fallen into unhope þe spealeþ tures hehnesse is to ifeiet þurh hwet is bitacnet hope of heh mearci ant of heovene blisse þe oþer bitternesse is i wreastlunge ant i wragelunge aȝeines fondunges ant þeos is bitacnet bi þe oþer for spealeþ wreastlere þis wreastlunge is ful bitter to monie þe beoþ ful forþ i þe wei toward heovene for þeo ȝet i fondunges þet beoþ þe deofles swenges waggiþ oþerhwiles ant moten wreastlin aȝein wiþ strong wraglunge for as seint seiþ hwil eaver israeles folc wes in egypte under pharones hond ne leadde he neaver ferd þe ron ah þa hit fleah from him þa wiþ al his strengþe wende he þe refter forþi is eaver bitter feht neod aȝein pharaon þet is aȝein þe deovel for ase seiþ flih sunne ant sunne wule folhin eaver efter inoh is iseid þe ruppe hwi þe gode nis neaver sker of alle fondunges sone se he haveþ þe an overcumen ikepe anan anoþer þe þridde bitternesse is i longunge toward heovene ant i þe ennu of þis world hwen ei is se hehe þet he haveþ heorte reste onont unþeawes weorre ant is as in heovene ȝeten ant þuncheþ bitter alle worltliche þinges ant tis þridde bitternesse is understonden bi þe þridde for spealeþ pes ant þeo ȝet þe habbeþ pes ant reste of cleane inwit habbeþ in hare heorte bitternesse of þis lif þet edhalt ham from blisse þet ham longeþ to from godd þet ha luvieþ þus lo in euch stat rixleþ bitternesse earst i þe biginnunge hwen me sahtneþ wiþ godd i þe forþȝong of god lif ant i þe leaste ende hwa is þenne o godes half þe wilneþ i þis world eise oþer este ah neomeþ nu ȝeme mine leove sustren hu efter bitternesse kimeþ swetnesse bitternesse buþ hit for as þet godspel teleþ þeose þreo bohten swote smeallinde aromaz to smirien ure laverd þurh aromaz þe beoþ swote is understonden swotnesse of devot heorte þeos hit buggeþ þet is þurh bitternesse me kimeþ to swotnesse bi þis nome nim eaver bitternesse þurh bone wes ed te neoces weater iwent to wine þet is to understonden þurh bone of bitternesse þet me dreheþ for godd þe heorte þe wes weattri smechles ne ne felde na savur of godd namare þen i weater schal beon iwent to wine þet is ifinden smech in him swete over alle wines forþi seiþ þe wise þe þolemode þolie bitter ane hwile he schal sone þe refter habben ȝeld of blisse ant anna i seiþ bi ure laverd þet is iblescet beo þu laverd þe makest stille efter storm ant efter wopi weattres ȝeldest bliþe murhþes ȝef þu art ofhungret efter þet swete þu most earst witerliche biten o þe bittre ich chulle ha seiþ godes deore spuse gan to rechleses hul bi þe dun of myrre lo hwuch is þe wei to rechleses swotnesse bi myrre of bitternesse ant eft i þet ilke luveboc aromaz me makeþ of myrre ant of rechles ah myrre he set bivoren ant rechles kimeþ efter nu meaneþ hire sum þet ha ne mei habben na swotnesse of godd ne swetnesse wiþinnen ne wundri ha hire nawiht ȝef ha nis for ha hit mot buggen wiþ bitternesse wiþuten nawt wiþ euch bitternesse for sum geaþ frommard godd as euch worltlich sar þet nis for sawle heale forþi i þe godspel of þe þreo is iwriten þisses weis þeos hit seiþ þeose biternesses weren cuminde to smirien ure laverd þeo beoþ cuminde to smirien ure laverd þe me þoleþ for his luve þe strecheþ him toward us as þing þet ismired is ant makeþ him nesche ant softe to hondlin ant nes he himseolf reclus i wombe þeos twa þing limpeþ to ancre nearowþe ant bitternesse for wombe is nearow wununge þer ure laverd wes reclus ant tis word as ich ofte habbe i seid spealeþ bitternesse ȝef ȝe þenne i nearow stude þolieþ bitternesse ȝe beoþ his feolahes reclus as he wes i wombe beo ȝe ibunden inwiþ fowr large wahes ant he in a nearow ineilet o rode i stanene þruh bicluset hetefeste wombe ant þis þruh weren his ancrehuses i nowþer nes he worltlich mon ah wes as ut of þe world forte schawin ancren þet ha ne schulen wiþ þe world na þing habben imeane ȝe þu ondswerest me ah he wende ut of ba ȝe went tu alswa of ba þine ancrehuses as he dude wiþute bruche ant leaf ham ba ihale þet schal beon hwen þe gast went ut on ende wiþuten bruche ant wem of his twa huses þet an is þe licome þet oþer is þe uttre hus þet is as þe uttre wah abute þe castel al þet ich habbe iseid of flesches pinsunge nis nawt for ow mine leove sustren þe oþerhwile þolieþ mare þen ich walde ah is for sum þet schal rede þis inohreaþe þe grapeþ hire to softe noþeles ȝunge impen me bigurd wiþ þornes leste beastes freoten ham hwil ha beoþ mearewe ȝe beoþ ȝunge impen iset i godes orchard þornes beoþ þe heardschipes þet ich habbe ispeken of ant ow is neod þet ȝe beon biset wiþ ham abuten þet te beast of helle hwen he snakereþ toward ow forte biten on ow hurte him o þe scharpschipe ant schunche aȝeinwardes wiþ alle þeose heardschipes beoþ gleade ant wel i paiet ȝef lutel word is of ow ȝef ȝe beoþ unwurþe for þorn is scharp ant unwurþ wiþ þeose twa beoþ bigurde ȝe ne ahen nawt to unnen þet uvel word beo of ow scandle is heavedsunne þet is þing swa iseid oþer idon þet me mei rihtliche turnen hit to uvele ant sunegin þe refter þerþurh wiþ misþoht wiþ uvel word on hire on oþre ant sungin ec wiþ dede ah ȝe ahen unnen þet na word ne beo of ow na mare þen of deade ant beon bliþe iheortet ȝef ȝe þolieþ danger of sluri þe cokes cneave þe wescheþ ant wipeþ disches i cuchene þenne beo ȝe dunes ihehet toward heovene for lo hu spekeþ þe leafdi i þet swete luveboc mi leof kimeþ leapinde ha seiþ o þe dunes overleapinde hulles dunes bitacneþ þeo þe leadeþ hechhest lif hulles beoþ þe lachhere nu seiþ ha þet hire leof leapeþ o þe dunes þet is totret ham tofuleþ ham þoleþ þet me totreode ham tuki ham al to wundre schaweþ in ham his ahne troden þet me trudde him in ham ifinde hu he wes totreden as his trode schaweþ þis beoþ þe hehe dunes as munt of muntgiw dunes of armenie þe hulles þe beoþ lahre þeo as þe leafdi seiþ hireseolf he overleapeþ ne trust nawt se wel on ham for hare feblesce ne mahte nawt þolien swuch totreodunge ant he leapeþ over ham forbereþ ham ant forbuheþ aþet ha waxen herre from hulles to dunes his schadewe lanhure overgeaþ ant wriþ ham hwil he leapeþ over ham þat is sum ilicnesse he leiþ on ham of his lif on eorþe as þah hit were his schadewe ah þe dunes undervoþ þe troden of himseolven ant schaweþ in hare lif hwuch his liflade wes hu ant hwer he eode i hwuch vilte i hwuch wa he leadde his lif on eorþe þulliche dunes þe gode spek of ant eadmodliche seide alle wa quoþ he ant alle scheome we þolieþ ah þet is ure selhþe þet we beoren on ure bodi deadlicnesse þet hit suteli in us hwuch wes his lif on eorþe godd hit wat þe þus doþ ha pruvieþ us hare luve toward ure laverd luvest tu me cuþ hit for luve wule schawin him wiþ uttre werkes ne beo neaver þing se heard soþ luve lihteþ hit ant softeþ ant sweteþ hweat þolieþ men ant wummen for fals luve ant for ful luve ant mare walden þolien ant hweat is mare wunder þet siker luve ant treowe ant over alle oþre swete ne mei meistrin us se forþ as deþ þe luve of sunne nawt forþi ich wat swuch þet bereþ ba togederes hevi brunie ant here ibunden hearde wiþ irn middel þeh ant earmes mid brade þicke bondes swa þet tet swat þe rof is passiun to þolien feasteþ wakeþ swinkeþ ant hit wat meaneþ him þet hit ne greveþ him nawt ant bit me ofte teachen him sumhwet wiþ hwet he mahte his licome derven al þet is bitter for ure laverdes luve al him þuncheþ swete deuleset ȝet he wepeþ to me as wivene sarest ant seiþ godd forȝet him forþi þet he ne sent him na muchel secnesse godd hit wat þet makeþ luve for as he seiþ me ofte for na þing þet godd mahte don uvele bi him þah he wiþ þe forlorene wurpe him into helle ne mahte he neaver him þuncheþ luvien him þe leasse ȝef ei mon eani swuch þing ortrowi bi him he is mare mat þen þeof inume wiþ þeofþe ich wat ec swuch wummon þet þoleþ lutel leasse ah nis þer bute þoncki godd i strengþe þet he ȝeveþ ham ant icnawen eadmodliche ure wacnesse luvie we hare god ant swa hit is ure ahne for as sein seiþ of swa muchel strengþe is luve þet hit makeþ oþres god wiþute swinc ure ahne as is iseid þe ruppe nu me þuncheþ we beoþ icumen into þe seoveþe dale þet is al of luve þe makeþ schir heorte seinte witneþ þet alle uttre heardschipes alle flesches pinsunges ant licomliche swinkes al is ase nawt aȝeines luve þe schireþ ant brihteþ þe heorte þet is licomlich bisischipe is to lutel wurþ ah swote ant schir heorte is god to alle þinges þah ich cuþe he seiþ monne ledene ant englene þah ich dude o mi bodi alle pine ant passiun þet bodi mahte þolien þah ich ȝeve povre al þet ich hefde ȝef ich nefde luve þerwiþ to godd ant to alle men in him ant for him al were ispillet for as þe hali abbat seide al þet wa ant al þet heard þet we þolieþ o flesch ant al þet god þet we eaver doþ alle swucche þinges ne beoþ nawt bute as lomen to tilie wiþ þe heorte ȝef þe axe ne kurve ne spitelsteaf ne dulve ne þe sulh ne erede hwa kepte ham to halden alswa as na mon ne luveþ lomen for hamseolf ah deþ for þe þinges þet me wurcheþ wiþ ham alswa na flesches derf nis to luvien bute forþi þet godd te reaþere þider ward loki mid his grace ant makie þe heorte schir ant of briht sihþe þet nan ne mei habben wiþ monglunge of unþeawes ne wiþ eorþlich luve of worltliche þinges for þis mong woreþ swa þe ehnen of þe heorte þet ha ne mei cnawen godd ne gleadien of his sihþe schir heorte as seint seiþ makieþ twa þinges þet tu al þet tu dest do hit oþer for luve ane of godd oþer for oþres god ant for his biheve have in al þet tu dest an of þes twa ententes oþer ba togederes for þe leatere falleþ into þe earre have eaver schir heorte þus ant do al þet tu wult have wori heorte al þe sit uvele forþi mine leove sustren over alle þing beoþ bisie to habben schir heorte hwet is schir heorte ich hit habbe iseid ear þet is þet ȝe na þing ne wilnin ne ne luvien bute godd ane ant te ilke þinges for godd þe helpeþ ow toward him for godd ich segge luvien ham ant nawt for hamseolven as is mete oþer claþ mon oþer wummon þe ȝe beoþ of igodet for ase seiþ seint ant spekeþ þus to ure laverd þet is laverd leasse ha luvieþ þe þe luvieþ eawt bute þe bute ha luvien hit for þe schirnesse of heorte is godes luve ane i þis is al þe strengþe of alle religiuns þe ende of alle ordres luve fulleþ þe lahe seiþ seinte alle godes heastes as sein seiþ beoþ i luve irotet luve ane schal beon ileid i seinte mihales weie þeo þe meast luvieþ schulen beo meast iblisset nawt þeo þe leadeþ heardest lif for luve hit overweieþ luve is heovene stiward for hire muchele freolec for heo ne edhalt na þing ah ȝeveþ al þet ha haveþ ant ec hireseolven elles ne kepte godd nawt of þet hiren were godd haveþ ofgan ure luve on alle cunne wise he haveþ muchel idon us ant mare bihaten muchel ȝeove ofdraheþ luve me al þe world he ȝef us in adam ure alde feader ant al þet is i þe world he weorp under ure fet beastes ant fuheles ear we weren forgulte ant ȝet al þet is as is þe ruppe iseid serveþ þe gode to sawle biheve ȝet te uvele serviþ eorþe sea ant sunne he dude ȝet mare ȝef us nawt ane of his ah dude al himseolven se heh ȝeove nes neaver i ȝeven to se lahe wrecches seiþ seinte luvede swa his leofmon þet he ȝef for hire þe pris of himseolven neomeþ nu gode ȝeme mine leove sustren for hwi me ah him to luvien earst as a mon þe woheþ as a king þet luvede a gentil povre leafdi of feorrene londe he sende his sonden bivoren þet weren þe patriarches ant te prophetes of þe alde testament wiþ leattres isealet on ende he com himseolven ant brohte þe godspel as leattres iopenet ant wrat wiþ his ahne blod saluz to his leofmon luvegretunge forte wohin hire wiþ ant hire luve wealden herto falleþ a tale a wrihe forbisne a leafdi wes mid hire fan biset al abuten hire lond al destruet ant heo al povre inwiþ an eorþene castel a mihti kinges luve wes þah biturnd upon hire swa unimete swiþe þet he for wohlech sende hire his sonden an efter oþer ofte somet monie sende hire beawbelez baþe feole ant feire sucurs of liveneþ help of his hehe hird to halden hire castel heo underfeng al as on unrecheles ant swa wes heard iheortet þet hire luve ne mahte he neaver beo þe neorre hwet wult tu mare he com himseolf on ende schawde hire his feire neb as þe þe wes of alle men feherest to bihalden spec se swiþe swoteliche ant wordes se murie þet ha mahten deade arearen to live wrahte feole wundres ant dude muchele meistries bivoren hire ehsihþe schawde hire his mihte talde hire of his kinedom bead to makien hire cwen of al þet he ahte al þis ne heold nawt nes þis hoker wunder for heo nes neaver wurþe forte beon his þuften ah swa þurh his deboneirte luve hefde overcumen him þet he seide on ende dame þu art i weorret ant þine van beoþ se stronge þet tu ne maht nanesweis wiþute mi sucurs edfleon hare honden þet ha ne don þe to scheome deaþ efter al þi weane ich chulle for þe luve of þe neome þet feht upo me ant arudde þe of ham þe þi deaþ secheþ ich wat þah to soþe þet ich schal bituhen ham neomen deaþes wunde ant ich hit wulle heorteliche forte ofgan þin heorte nu þenne biseche ich þe for þe luve þet ich cuþe þe þet tu luvie me lanhure efter þe ilke dede dead hwen þu naldest lives þes king dude al þus arudde hire of alle hire van ant wes himseolf to wundre ituket ant islein on ende þurh miracle aras þah from deaþe to live nere þeos ilke leafdi of uveles cunnes cunde ȝef ha over alle þing ne luvede him herefter þes king is godes sune þet al o þisse wise wohede ure sawle þe deoflen hefden biset ant he as noble wohere efter monie messagers ant feole goddeden com to pruvien his luve ant schawde þurh cnihtschipe þet he wes luvewurþe as weren sumhwile cnihtes iwunet to donne dude him i turneiment ant hefde for his leoves luve his scheld i feht as kene cniht on euche half iþurlet his scheld þe wreah his goddhead wes his leove licome þet wes ispread o rode brad as scheld buven in his istrahte earmes nearow bineoþen as þe an fot efter mon ies wene set upo þe oþer þet þis scheld naveþ siden is for bitacnunge þet his deciples þe schulden stonden bi him ant habben ibeon his siden fluhen alle from him ant leafden him as fremede as þe godspel seiþ þis scheld is iȝeven us aȝein alle temptatiuns as witneþ nawt ane þis scheld ne schilt us from alle uveles ah deþ ȝet mare cruneþ us in heovene laverd he seiþ daviþ wiþ þe scheld of þi gode wil þu havest us icrunet scheld he seiþ of god wil for willes he þolede al þet he þolede me laverd þu seist hwerto ne mahte he wiþ leasse gref habben arud us ȝeoi iwiss ful lihtliche ah he nalde forhwi forte bineomen us euch bitellunge aȝein him of ure luve þet he se deore bohte me buþ lihtliche þing þet me luveþ lutel he bohte us wiþ his heorte blod deorre pris nes neaver forte ofdrahen of us ure luve toward him þet costnede him se sare i scheld beoþ þreo þinges þe treo ant te leþer ant te litunge alswa wes i þis scheld þe treo of þe rode þet leþer of godes licome þe litunge of þe reade blod þet heowede hire se feire eft þe þridde reisun efter kene cnihtes deaþ me hongeþ hehe i chirche his scheld on his mungunge alswa is þis scheld þet is þe crucifix i chirche iset i swuch stude þer me hit sonest seo forte þenchen þerbi o cnihtschipe þet he dude o rode his leofmon bihalde þe ron hu he bohte hire luve lette þurlin his scheld openin his side to schawin hire his heorte to schawin hire openliche hu inwardliche he luvede hire ant to ofdrahen hire heorte fowr heaved luven me ifind i þis world bitweone gode iferen bitweone mon ant wummon bitweone wif ant hire child bitweone licome ant sawle þe luve þet haveþ to his deore leofmon overgeaþ þeos fowre passeþ ham alle ne teleþ me him god fere þe leiþ his wed i giwerie to acwitin ut his fere godd almihti leide himseolf for us i giwerie ant dude his deorewurþe bodi to acwitin ut his leofmon of giwene honden neaver fere ne dude swuch fordede for his fere muche luve is ofte bitweone mon ant wummon ah þah ha were iweddet him ha mahte iwurþen se unwreast ant swa longe ha mahte forhorin hire wiþ oþre men þet þah ha walde aȝein cumen he ne kepte hire nawt forþi luveþ mare for þah þe sawle his spuse forhori hire wiþ þe feond under heavedsunne feole ȝeres ant dahes his mearci is hire eaver ȝarow hwen ha wule cumen ham ant leten þen deovel al þis he seiþ himseolf þurh ȝet he ȝeiȝeþ al dei þu þet havest se unwreaste idon biturn þe ant cum aȝein welcume schalt tu beo me ȝet he eorneþ hit seiþ aȝein hire ȝeincume ant warpeþ earmes anan abuten hire swire hweat is mare milce ȝet her gleadfulre wunder ne beo neaver his leof forhoret mid se monie deadliche sunnen sone se ha kimeþ to him aȝein he makeþ hire neowe meiden for as seint seiþ swa muchel is bitweonen godes neoleachunge ant monnes to wummon þet monnes neoleachunge makeþ of meiden wif ant godd makeþ of wif meiden gode werkes ant treowe bileave þeose twa þinges beoþ meiþhad i sawle nu of þe þridde luve child þet hefde swuch uvel þet him bihofde beaþ of blod ear hit were ihealet muchel þe moder luvede hit þe walde þis beaþ him makien þis dude ure laverd us þe weren se seke of sunne ant swa isulet þer wiþ þet na þing ne mahte healen us ne cleansin us bute his blod ane for swa he hit walde his luve makeþ us beaþ þe rof iblescet beo he eavre þreo beaþes he greiþede to his deore leofmon forte weschen hire in ham se hwit ant se feier þet ha were wurþe to his cleane cluppunges þe earste beaþ is fulluht þe oþer beoþ teares inre oþer uttre efter þe forme beaþ ȝef ha hire suleþ þe þridde is blod þet halheþ ba þe oþre as sein seiþ i þe apocalipse þet he luveþ us mare þen eani moder hire child he hit seiþ himseolven þurh mei moder he seiþ forȝeoten hire child ant þah heo do ich ne mei þe forȝeoten neaver ant seiþ þe resun efter ich habbe he seiþ depeint te i mine honden swa he dude mid read blod upo þe rode me cnut his gurdel to habben þoht of a þing ah ure laverd for he nalde neaver forȝeoten us dude mearke of þurlunge in ure munegunge i ba twa his honden nu þe feorþe luve þe sawle luveþ þe licome swiþe mid alle ant þet is etscene i þe twinnunge for leove freond beoþ sari hwen ha schulen twinnin ah ure laverd willeliche totweamde his sawle from his bodi forte veien ure baþe togederes world buten ende i þe blisse of heovene þus lo luve toward his deore spuse þet is hali chirche oþer cleane sawle passeþ alle ant overkimeþ þe fowr measte luven þet me ifind on eorþe wiþ al þis luve ȝetten he woheþ hire o þis wise þi luve he seiþ oþer hit is forte ȝeoven allunge oþer hit is to sullen oþer hit is to reavin ant to neomen wiþ strengþe ȝef hit is forte ȝeoven hwer maht tu biteon hit betere þen upo me nam ich þinge feherest nam ich kinge richest nam ich hest icunnet nam ich weolie wisest nam ich monne hendest nam ich þinge freoest for swa me seiþ bi large mon þe ne con nawt edhalden þet he haveþ þe honden as mine beoþ iþurlet nam ich alre þinge swotest ant swetest þus alle þe reisuns hwi me ah to ȝeove luve þu maht ifinden in me nomeliche ȝef þu luvest chaste cleannesse for nan ne mei luvie me bute ha hire halde ah ha is þreovald i widewehad i spushad i meidenhad þe heste ȝef þi luve nis nawt to ȝeovene ah wult þet me bugge hire buggen hire hu oþer wiþ oþer luve oþer wiþ sumhweat elles me suleþ wel luve for luve ant swa me ah to sulle luve ant for na þing elles ȝef þin is swa to sullen ich habbe iboht hire wiþ luve over alle oþre for of þe fowr measte luven ich habbe icud toward te þe measte of ham alle ȝef þu seist þu nult nawt leote þeron se liht chap ah wult ȝette mare nempne hweat hit schule beon sete feor o þi luve þu ne schalt seggen se muchel þet ich nule ȝeove mare wult tu castles kinedomes wult tu wealden al þe world ich chulle do þe betere makie þe wiþ al þis cwen of heoveriche þu schalt teseolf beo seovevald brihtre þen þe sunne nan uvel ne schal nahhi þe na wunne ne schal wonti þe al þi wil schal beon iwraht in heovene ant ec in eorþe ȝe ant ȝet in helle ne schal neaver heorte þenchen hwuch selhþe þet ich nule ȝeoven for þi luve unmeteliche unevenliche unendeliche mare al creasuse weole þe wes kinge richest schene wlite þe as ofte as me evesede him salde his evesunge þe her þet he kearf of for twa hundret sicles of seolver iweiet asaeles swiftschipe þe straf wiþ heortes of urn strengþe þe sloh a þusent of his fan al ed a time ant ane bute fere cesares freolec hereword heale nalde a mon for an of þeos ȝeoven al þet he ahte ant alle somet aȝein mi bodi ne beoþ nawt wurþ a nelde ȝef þu art se swiþe anewil ant swa ut of þi wit þet tu þurh nawt to leosen forsakest swuch biȝete wiþ alles cunnes selhþe lo ich halde her heatel sweord upo þin heaved to dealen lif ant sawle ant bisenchen ham ba into þe fur of helle to beon deofles hore schentfulliche ant sorhfulliche world abuten ende ondswere nu ant were þe ȝef þu const aȝein me oþer ȝette me þi luve þe ich ȝirne se swiþe nawt for min ah for þin ahne muchele biheve lo þus ure laverd woheþ nis ha to heard iheortet þet a þulli wohere ne mei to his luve turnen ȝef ha wel þencheþ þeose þreo þinges hwet he is ant hwet heo is ant hu muchel is þe luve of se heh as he is toward se lah as heo is forþi seiþ þe salmwruhte nis nan þet mahe edlutien þet ha ne mot him luvien þe soþe sunne i þe undertid wes forþi istihen on heh o þe hehe rode forte spreaden overal hate luvegleames þus neodful he wes ant is aþet tes dei to ontenden his luve i his leoves heorte ant seiþ i þe godspel ich com to bringen he seiþ fur into eorþe þet is bearninde luve into eorþlich heorte ant hwet ȝirne ich elles bute þet hit bleasie wlech luve is him laþ as he seiþ þurh sein i þe apocalipse ich walde he seiþ to his leofmon þet tu were i mi luve oþer allunge cald oþer hat mid alle ah forþi þet tu art ase wlech bitweone twa nowþer hat ne cald þu makest me to wleatien ant ich wulle speowe þe ut bute þu wurþe hattre nu ȝe habbeþ iherd mine leove sustren hu ant forhwi godd is swiþe to luvien forte ontenden ow wel gederiþ wude þerto wiþ þe povre wummon of þe burh þe spealeþ ontendunge laverd quoþ ha to helye þe hali prophete lo ich gederi twa treon þeos twa treon bitacniþ þet a treo þet stod upriht ant þet oþer þe eode þwertover o þe deore rode of þeos twa treon ȝe schulen ontende fur of luve inwiþ ower heorte biseoþ ofte towart ham þencheþ ȝef ȝe ne ahen eaþe to luvien þe king of blisse þe tospreat swa his earmes toward ow ant buheþ as to beoden cos duneward his heaved sikerliche ich segge hit ȝef þe soþe helye þet is godd almihti ifint ow þeose twa treon bisiliche gederin he wule gestnin wiþ ow ant monifalden in ow his deorewurþe grace as helie dude hire liveneþ ant gestnede wiþ hire þet he ifond þe twa treon gederin i grickisch fur is imaket of reades monnes blod ant þet ne mei na þing bute migge ant sond ant eisil as me seiþ acwenchen þis grickisch fur is þe luve of ure laverd ant ȝe hit schule makien of reade monnes blod þet is ireadet wiþ his ahne blod o þe deore rode ant wes inread cundeliche alswa as me weneþ þis blod for ow isched upo þe earre twa treon schal makien ow þet is ontende mid tis grickisch fur þet as seiþ nane weattres þet beoþ worldliche tribulatiuns nane temptatiuns nowþer inre ne uttre ne mahen þis luve acwenchen nu nis þenne on ende bute witen ow warliche wiþ al þet hit acwencheþ þet beoþ migge ant sond ant eisil as ich ear seide migge is stench of sunne o sond ne groweþ na god ant bitacneþ idel idel akeldeþ ant acwencheþ þis fur sturieþ ow cwicliche aa i gode werkes ant þet schal heaten ow ant ontenden þis fur aȝein þe brune of sunne for alswa as þe an neil driveþ ut þen oþer alswa þe brune of godes luve driveþ brune of ful luve ut of þe heorte þe þridde þing is eisil þet is sur heorte of niþ oþer of onde understondeþ þis word þa þe niþfule giws offreden ure laverd þis sure present upo þe rode þa seide he þet reowþfule word neaver quoþ he ear nu nes ich ful pinet nawt þurh þet eisil ah þurh hare ondfule niþ þet tet eisil bitacnede þet heo him duden drinken ant is ilich as þah a mon þet hefde longe iswunken ant failede efter long swinc on ende of his hure alswa ure laverd mare þen twa ant þritti ȝer tilede efter hare luve ant for al his sare swinc ne wilnede na þing bute luve to hure ah i þe ende of his lif þet wes as i þe eventid hwen me ȝelt wercmen hare deies hure loke hu ha ȝulden him for piment of huni luve eisil of sur niþ ant galle of bitter onde o quoþ ure laverd þa al mi swinc on eorþe al mi pine o rode ne sweameþ ne ne derveþ me nawiht aȝein þis þet ich þus biteo al þet ich idon habbe þis eisil þet ȝe beodeþ me þis sure hure þurhfulleþ mi pine þis eisil of sur heorte ant of bitter þonc over alle oþre þing acwencheþ grickisch fur þet is þe luve of ure laverd ant hwase hit bereþ i breoste toward wummon oþer mon ha is giwes make ha offreþ godd þis eisil ant þurhfulleþ onont hire pine o rode me warpeþ grickisch fur upon his famen ant swa me overkimeþ ham ȝe schule don alswa hwen godd areareþ ow of ei va eani weorre hu ȝe hit schule warpen teacheþ þet is ȝef þi hungreþ fed him to his þurst ȝef him drunch þet is to understonden ȝef he efter þin hearm haveþ hunger oþer þurst ȝef him fode of þine beoden þet godd do him are ȝef him drunch of teares wep for his sunnen þus þu schalt seiþ rukelin on his heaved bearninde gleden þet is to seggen þus þu schalt ontenden his heorte forte luvie þe for heorte is in hali writ bi heaved understonden o þulli wise wule godd seggen ed te dome hwi luvedest tu þe mon oþer þe wummon sire ha luveden me ȝe he wule seggen þu ȝulde þet tu ahtest her nabbe ich þe nawt muches to ȝelden ȝef þu maht ondswerien alle wa ha duden me ne na luve ne ahte ich ham ah sire ich luvede ham for þi luve þet luve he ah þe for hit wes iȝeven him ant he hit wule þe ȝelden migge as ich seide þet acwencheþ grickisch fur is stinkinde flesches luve þe acwencheþ gastelich luve þet grickisch fur bitacneþ hweat flesch wes on eorþe se swete ant se hali as wes flesch ant þah he seide himseolf to his deore deciples þet is bute ich parti from ow þe hali gast þet is min ant mines feaderes luve ne mei nawt cumen to ow ah hwen ich beo from ow ich chulle senden him ow hwen ahne deciples hwil þet ha fleschliche luveden him neh ham foreoden þe swetnesse of þe hali gast ne ne mahte nawt habben baþe togederes demeþ owseolven nis he wod oþer heo þe luveþ to swiþe hire ahne flesch oþer eani mon fleschliche swa þet ha ȝirne to swiþe his sihþe oþer his speche ne þunche hire neaver wunder ȝef hire wonti þe hali gastes frovre cheose nu euchan of þes twa eorþlich elne ant heovenlich to hweþer ha wule halden for þet oþer ha mot leten for i þe tweire monglunge ne mei ha habben neaver mare schirnesse of heorte þet is as we seiden ear þet god ant te strengþe of alle religiuns ant in euch ordre luve makeþ hire schir griþful ant cleane luve haveþ a meistrie bivoren alle oþre for al þet ha rineþ al ha turneþ to hire ant makeþ al hire ahne deore walde moni mon buggen a swuch þing þet al þet he rine to al were his ahne ant ne seide hit þe ruppe feor ane þurh þet tu luvest þet god þet is in anoþer wiþ þe rinunge of þi luve þu makest wiþuten oþer swinc his god þin ahne god as sein witneþ lokiþ nu hu muchel god þe ontfule leoseþ streche þi luve to þu havest him i wunnen rin him wiþ ase muche luve as þu havest sum mon sumchearre he is þin to don wiþ al þet tu wilnest ah hwa luveþ þing þet leaveþ hit for leasse þen hit is wurþ nis godd betere unevenlich þen al þet is i þe world chearite is cherte of leof þing ant of deore undeore he makeþ godd ant to unwurþ mid alle þet for ei worltlich þing of his luve leaskeþ for na þing ne con luvien riht bute he ane swa overswiþe he luveþ luve þet he makeþ hire his evening ȝet ich dear segge mare he makeþ hire his meistre ant deþ al þet ha hat as þah he moste nede mei ich pruvien þis ȝe witerliche ich bi his ahne wordes for þus he spekeþ to þe monne meast him luvede ich hefde quoþ he imunt to wreoke mine wreaþþe i þis folc ah þu seist i ne schal nawt þi word beo iforþet me seiþ þet luve bindeþ witerliche luve bint swa ure laverd þet he ne mei na þing don bute þurh luves leave nu preove herof for hit þuncheþ wunder laverd þu wult smiten seiþ weilawei þu maht wel nis nan þet te halde as þah he seide ȝef ei luvede þe riht he mahte halden þe ant wearnen þe to smiten þet is þa ure laverd walde bisenchen sodome þer lot his freond wes inne hihe þe quoþ he utward for hwil þu art bimong ham ne mei ich nawt don ham nes þes wiþ luve ibunden hwet wult tu mare luve is his chamberleng his conseiler his spuse þet he ne mei nawt heole wiþ ah teleþ al þet he þencheþ mei ich quoþ ure laverd heolen þing þet ich þenche to donne nai o nane wise nu con þes luvien þe þus spekeþ ant þus deþ to alle þe him inwardliche leveþ ant luvieþ þe blisse þet he ȝarkeþ ham as ha is unevenlich to alle worldes blissen alswa ha is untalelich to worldliche tungen ȝe habbeþ of þeos blissen iwriten elleshwer mine leove sustren þis luve is þe riwle þe riwleþ þe heorte þis is þe leafdi riwle alle þe oþre serviþ hire ant ane for hire sake me hat ham to luvien lutel strengþe ich do of ham forhwon þet þeos beo deorewurþliche ihalden habbeþ ham þah scheortliche i þe eahtuþe dale bivoren on earst ich seide þet ȝe ne schulden nawiht as i vu bihaten for te halden nan of þe uttre riwlen þet ilke ich segge ȝetten ne nane ne write ich ham buten ow ane ich segge þis forþi þet oþre ancren ne seggen nawt þet ich þurh mi meistrie makie ham neowe riwle ne bidde ich nawt þet ha halden ham ah ȝe ȝet moten changin hwense ȝe eaver wulleþ þeose for betere aȝein þinges þe beoþ bivoren of ham is lutel strengþe of sihþe ant of speche ant of þe oþre wittes is inoh iseid nu is þis leaste dale as ich bihet on earst todealet ant isundret o lutle seove stucchen me let leasse of þe þing þet me haveþ ofte forþi ne schule ȝe beon bute as ure breþren beoþ ihuslet inwiþ tweolfmoneþ fiftene siþen i mid winter dei tweofte dei condelmeasse dei a sunnedei midwei bitweonen þet ant easter oþer ure leafdi dei ȝef he is neh þe sunnedei for þe hehnesse easter dei þe þridde sunnedei þe refter hali þursdei viii witsunne dei midsumer dei seinte dei þe assumptiun þe nativite seinte mihales dei alle halhene dei seint dei aȝein alle þeose beoþ cleanliche ischrivene ant neomeþ disceplines neaver þah of namon bute of owseolven ant forgaþ an dei ower pitance ȝef ewt ilimpeþ misliche þet ȝe ne beon nawt ihuslet i þeose sette tearmes beoþ hit þe neste sunnedei oþer ȝef þe oþer terme is neh abideþ aþet tenne ȝe schulen eoten from easter aþet te hali rode dei þe leatere þe is in hervest euche dei twien bute þe fridahes oþer umbridaȝes ȝongdaȝes vigilies i þeose daȝes ne i þe advent ne schule ȝe nawt eoten hwit bute neode hit makie þe oþer half ȝer feasten al bute sunnedahes ane hwen ȝe beoþ in heale ant i ful strengþe ah riwle ne tweast nawt seke ne blodletene ȝe ne schulen nawt eoten flesch ne seim bute for muche secnesse oþer hwa se is overfeble potage eoteþ bliþeliche ant wunieþ ow to lutel drunch no þeles leove sustren ower mete ant ower drunch haveþ iþuht me ofte leasse þen ich walde ne feaste ȝe na dei to bread ne to weattre bute ȝe habben leave sum ancre makeþ hire bord wiþ hire gest utewiþ þet is to muche freondschipe for of alle ordres þenne is hit uncundelukest ant meast aȝein ancre ordre þe is al dead to þe world me haveþ iherd ofte þet deade speken wiþ cwike ah þet ha eten wiþ cwike ne fond ich ȝet neaver ne makie ȝe nane gestnunges ne ne tulle ȝe to þe ȝete nane uncuþe hearloz þah þer nere nw uvel bute hare meadlese nurþ hit walde letten oþerhwile heovenliche þohtes ne limpeþ nawt to ancre of oþer monnes ealmesse to makien hire large nalde me lahhen a beggere lude to bismere þe leaþede men to feaste ant marþe ba weren sustren ah hare lif sundrede ȝe ancren beoþ inumen ow to dale þe ure laverd seolf herede marþe marþe quoþ he þu art in muche baret haveþ icore bet ant ne schal hire na þing reavin hire dale husewifschipe is marþe dale dale is stilnesse ant reste of alle worldes noise þet na þing ne lette hire to heren godes stevene ant lokiþ hwet godd seiþ þet na þing ne schal ow reavin þis dale marþe haveþ hire meoster leoteþ hire iwurþen ȝe sitten wiþ stanstille ed godes fet ant hercniþ him ane marþe meoster is to feden povre ant schruden as husleafdi ne ah nawt to entremeatin þe rof ȝef ei blameþ hire godd seolf ihwer wereþ hire as hali writ witneþ on oþer half nan ancre ne ah to neomen bute meaþfulliche þet hire to neodeþ hwerof þenne mei ha makien hire large ha schal libben bi ealmesse ase meaþfulliche as ha eaver mei ant nawt gederin forte ȝeoven ha nis nawt husewif ah is a chirchancre ȝef ha mei spearien eani povre schraden sende ham al dearnliche ut of hire wanes under semblant of god is ofte ihulet sunne ant hu schulen þeose riche ancres þe tilieþ oþer habbeþ rentes isette don to povre nehburs dearnliche hare ealmesse ne wilni ha nawt to habbe word of a large ancre ne forte ȝeoven muchel ne beo nan þe grediure forte habben mare forhwon þet gredinesse beo rote of þet gederunge of hire bitternesse al beoþ þe bohes bittre þe of hire spruteþ bidden hit forte ȝeoven hit nis nawt ancre rihte of ancre curteisie of ancre largesce is icumen ofte sunne ant scheome on ende wummen ant children ant nomeliche ancre meidnes þe cumeþ iswenchet for ow þah ȝe spearien hit on ow oþer borhin oþer bidden hit makieþ ham to eotene wiþ chearitable chere ant leaþieþ to herbarhin na mon ne eote bivoren ow bute bi ower meistres leave general oþer spetial general as of freres preachurs ant meonurs spetial of alle oþre ne leaþie ȝe nane oþre to eoten ne to drinken bute alswa þurh his leave liht is me seiþ leave nawiht ne ȝirne ich þet me for swucche boden telle ow hende ancren i hwear þah ant eaver ȝemeþ ow þet nan from ow þurh ower untuhtle ne parti wiþ scandle ed gode men neomeþ al þet ow to nedeþ ah þet lokiþ ow wel þet ȝe ne kecchen þe nome of gederinde ancren of mon þet ȝe misleveþ þurh his fol semblant oþer bi his wake wordes nowþer ne neome ȝe ne leasse ne mare neode schal driven ow forte bidden ei þing þah eadmodliche schawiþ to gode men ant wummen ower meoseise ȝe mine leove sustren bute ȝef neod ow drive ant ower meistre hit reade ne schulen habbe na beast bute cat ane ancre þe haveþ ahte þuncheþ bet huse wif ase marþe wes ne lihtliche ne mei ha nawt beo marþe suster wiþ griþfullnesse of heorte for þenne mot ha þenchen of þe kues foddre of heorde monne hure olhnin þe heiward wearien hwen he punt hire ant ȝelden þah þe hearmes ladlich þing is hit wat hwen me makeþ i tune man of ancre ahte nu þenne ȝef eani mot nedlunge habben hit loki þet hit namon ne eili ne ne hearmi ne þet hire þoht ne beo nawiht þe ron ifestnet ancre ne ah to habben na þing þet utward drahe hire heorte na chaffere ne drive ȝe ancre þet is chepilt þet is buþ forte sullen efter biȝete ha chepeþ hire sawle þe chapmon of helle þing þah þet ha wurcheþ ha mei þurh hire meistres read for hire neode sullen hali men sumhwile liveden bi hare honden nawt deore dehtren ne wite ȝe in ower hus of oþer monne þinges ne ahte ne claþes ne boistes ne chartres scoren ne cyrograffes ne þe chirch vestemenz ne þe calices bute neode oþer strengþe hit makie oþer muchel eie of swuch witunge is muchel uvel ilumpen ofte siþen inwiþ ower wanes ne leote ȝe namon slepen ȝef muchel neod mid alle makeþ breoken ower hus hwil hit eaver is ibroken habbeþ þe rinne wiþ ow a wummon of cleane lif deies ant nihtes forþi þet wepmen ne seoþ ow ne ȝe ham wel mei don of ower claþ beo hit hwit beo hit blac bute hit beo unorne warm ant wel iwraht felles wel itawet ant habbeþ ase monie as ow to neodeþ to bedde ant to rugge nest flesch ne schal nan werien linnene claþ bute hit beo of hearde ant of greate heorden stamin habbe hwase wule hwase wule beo buten ȝe schulen in an hetter ant igurd liggen swa leoþeliche þah þet ȝe mahen honden putten þerunder nest lich nan ne gurde hire wiþ na cunne gurdles bute þurh schriftes leave ne beore nan irn ne here ne ilespiles felles ne ne beate hire þerwiþ ne wiþ scurge ileadet wiþ holin ne wiþ breres ne biblodgi hire seolf wiþute schriftes leave nohwer ne binetli hire ne ne beate bivoren ne na keorvunge ne keorve ne ne neome ed eanes to luþere disceplines temptatiuns forte acwenchen ne for na bote aȝein cundeliche secnesses nan uncundelich lechecreft ne leve ȝe ne ne fondin wiþuten ower meistres read leste ow stonde wurse ower schon i winter beon meoke greate ant warme i sumer ȝe habbeþ leave bearvot gan ant sitten ant lihte scheos werien hosen wiþute vampez ligge in hwase likeþ ischeoed ne slepe ȝe nawt ne nohwer bute i bedde sum wummon inohreaþe wereþ þe brech of here ful wel icnottet þe streapeles dun to þe vet ilacet ful feaste ah eaver is best þe swete ant te swote heorte me is leovere þet ȝe þolien wel an heard word þen an heard here ȝef ȝe muhen beo wimpelles ant ȝe wel wullen beoþ bi warme cappen ant þeruppon hwite oþer blake veiles ancren summe sungiþ in hare wimplunge na leasse þen leafdis ah þah seiþ sum þet hit limpeþ to euch wummon cundeliche forte werien wimpel nai wimpel ne heavedclaþ nowþer ne nempneþ hali writ ah wriheles ane wummon seiþ þe apostle schal wreon hire heaved wrihen he seiþ nawt wimplin wrihen ha schal hire scheome as eve sunfule dohter i mungunge of þe sunne þet schende us on earst alle ant nawt drahe þe wriheles to tiffunge ant to prude eft wule þe apostle þet wummon wreo i chirche hire neb ȝetten leste uvel þoht arise þurh hire onsihþe hwi þenne þu chirchancre iwimplet openest þi neb to wepmonnes ehe toȝeines þe þe sist men spekeþ þe apostle ȝef þu þe ne hudest ah ȝef þet ei þing wriheþ þi neb from monnes ehe beo hit wah beo hit claþ i wel itund windowe wel mei duhen ancre of oþer wimplunge toȝeines þe þe þus ne dest spekeþ þe apostle nawt toȝeines oþre þet hare ahne wah wriheþ wiþ euch monnes sihþe þer awakeniþ ofte wake þohtes of ant werkes oþerhwiles hwase wule beon i sehen þah ha atiffi hire nis nawt muche wunder ah to godes ehnen ha is lufsumre þe is for þe luve of him untiffet wiþuten ring ne broche ne habbe ȝe ne gurdel imembret ne gloven ne nan swuch þing þet ow ne deh to habben a meoke surpliz ȝe mahen in hat sumer werien eaver me is leovere se ȝe doþ greattre werkes ne makie ȝe nane purses forte freondin ow wiþ bute to þeo þet ower meistre ȝeveþ ow his leave ne huve ne blodbinde of seolc ne laz buten leave ah schapieþ ant seowiþ ant mendiþ chirche claþes ant povre monne hettren na swuch þing ne schule ȝe ȝeoven wiþuten schriftes leave namare þen neomen þet ȝe ne seggen him fore as of oþre þinges kun oþer cuþþe hu ofte ȝe undervengen hu longe ȝe edheolden tendre of cun ne limpeþ nawt ancre beonne a mon wes of religiun ant com to him efter help his fleschliche broþer ant he tahte him to his þridde breþer þe wes dead biburiet þe ondswerede wundrinde nai quoþ he nis he dead ant ich quoþ þe hali mon am dead gasteliche na fleschlich freond ne easki me fleschlich frovre amites ant parures worldliche leafdis mahen inoh wurchen ant ȝef ȝe ham makieþ ne makie ȝe þe rof na mustreisun veinegloire attreþ alle gode þeawes ant alle gode werkes criblin ne schal nan of ow for luve ne for hure taveles ne forbeode ich nawt ȝef sum riveþ surpliz oþer meassekemese oþre rivunges ne rive ha nawt nomeliche overegede bute for muche neode helpeþ ow wiþ ower ahne swinc se forþ se ȝe eaver mahen to schruden ow seolven ant feden ȝef neod is ant þeo þe ow serviþ as sein leareþ ne beo ȝe neaver longe ne lihtliche of sum þing allunges idel for ananrihtes þe feond beot hire his werc þe i godes werc ne swinkeþ ant tuteleþ anan toward hire for hwil he siþ hire bisi he þencheþ þus for nawt ich schulde nu cume neh hire ne mei ha nawt iȝemen to lustni mi lare of idelnesse awakeneþ muchel flesches fondunge þet is sodomes cwedschipe com of idelnesse ant of ful wombe irn þet liþ stille gedereþ sone rust weater þe ne stureþ nawt readliche stinkeþ ancre ne schal nawt forwurþe scolmeistre ne turnen ancrehus to childrene scole hire meiden mei learen sum oþer meiden þet were pliht of to leornin among wepmen oþer bimong gromes ah ancre ne ah to ȝemen bute godd ane þah bi hire meistres read ha mei sum rihten ant helpen to learen ȝe ne schulen senden leattres ne undervon leattres ne writen bute leave ȝe schulen beon idoddet oþer ȝef ȝe wulleþ ischaven fowr siþen i þe ȝer to lihtin ower heaved beo bi þe her ieveset hwase swa is leovere ant as ofte ileten blod ant ȝef neod is oftre þe mei beo þerbuten ich hit mei wel þolien hwen ȝe beoþ al greiþe ilete blod ȝe ne schule don na þing þe þreo dahes þet ow greveþ ah talkiþ to ower meidnes ant wiþ þeawfule talen schurteþ ow togederes ȝe mahen swa don ofte hwen ow þuncheþ hevie oþer beoþ for sum worltlich þing sare oþer seke þah euch worltlich frovre is unwurþe to ancre swa wisliche witeþ ow in ower blodletunge ant haldeþ ow i swuch reste þet ȝe longe þe refter mahen i godes servise þe monluker swinken ant alswa hwen ȝe feleþ eani secnesse muchel sotschipe hit is leosen for an dei tene oþer tweolve wesscheþ ow hwerse neod is as ofte as ȝe wulleþ ant ower oþre þinges nes neaver fulþe godd leof þah poverte ant unorneschipe beon him licwurþe understondeþ eaver of alle þeose þinges þet nan nis heast ne forbod þet beoþ of þe uttre riwle þet is lute strengþe of forhwon þet te inre beo wel i wist as ich seide i þe frumþe þeos mei beon ichanget hwerse eani neod oþer eani skile hit easkeþ efter þet ha best mei þe leafdi riwle servin as hire eadmode þuften ah sikerliche wiþuten hire þe leafdi feareþ to wundre ancre þe naveþ nawt neh honde hire fode beoþ bisie twa wummen an eaver þe leave ed hame an oþer þe wende ut hwenne driveþ neod ant þeo beo ful unorne wiþuten euch tiffunge oþer a lutel þuftene oþer of feier ealde bi þe wei as ha geaþ ga singinde hire beoden ne ne halde na tale wiþ mon ne wiþ wummon ne sitte ne ne stonde bute þet leaste þet ha eaver mei ear þen ha ham cume nohwider elles ne ga heo bute þider as me send hire wiþute leave ne ne eote ha ne ne drinke ute þe oþer beo eaver inne ne wiþute þe ȝeten ne ga wiþute leave ba beon obedient to hare dame in alle þing bute i sunne ane na þing nabben þet heo hit nute ne undervo na þing ne ne ȝeove nowþer wiþuten hire leave na mon ne leoten in ne þe ȝungre ne speoke wiþ namon bute leave ne ga ha nawt ut of tune wiþuten siker fere ȝef hit swa mei beon ne ne ligge ute ȝef heo ne con o boke segge bi ant bi hire ures ant wurche þet me hat hire wiþute gruchunge habbe eaver hire earen opene toward hire dame nowþer of þe wummen ne beore from hare dame ne ne bringe to hire nane idele talen ne neowe tidinges ne bitweonen hamseolf ne singen ne ne speoken nane worldliche spechen ne lahhen swa ne pleien þet ei mon þet hit sehe mahte hit to uvel turnen over alle þinges leasunges ant luþere wordes heatien hare her beo icorven hare heavedclaþ sitte lahhe eiþer ligge ane hare cop beo hehe isticchet ant bute broche na mon ne seo ham unleppet ne openheaved lah locunge habben heo ne schulen cussen na mon ne cuþmon ne cunnesmon ne for na cuþþe cluppen ne weschen hare heaved ne lokin feaste o na mon ne toggin wiþ ne pleien hare weden beon of swuch schape ant al hare aturn swuch þet hit beo edscene hwerto ha beoþ iturnde hare lates lokin warliche þet nan ne mahe edwiten ham in hus ne ut of hus on alle wise forbeoren to wreaþen hare dame ant as ofte as heo hit doþ ear ha drinken oþer eoten makien hare o cneon dun bivoren hire ant seggen ant undervon þe penitence þet ha leiþ upon hire lutinde hire lahe þe ancre þe refter neaver mare þet ilke gult ne upbreide for na wreaþþe bute ȝef ha eft sone falle i þet ilke ah do hit allunge ut of hire heorte ȝef ei strif ariseþ bitweone þe wummen þe ancre makie eiþer to makien oþer o cneon to þer eorþe ant eiþer rihte up oþer ant cussen on ende ant te ancre legge on eiþer sum penitence mare upo þe ilke þe greatluker gulte þis is a þing witen ha wel þet is gode leovest sahtnesse ant some ant te feond laþest forþi he is eaver umben to arearen sum leaþþe nu siþ þe sweoke wel þet hwen fur is wel o brune ant me wule þet hit aga me sundreþ þe brondes ant he deþ on hond þet ilke luve is fur þet he wule þet bleasie aa i þin heorte ant te deovel blaweþ forte puffen hit ut hwen his blawunge ne geineþ nawt he bringeþ up sum uvel word oþer sum oþer nohtunge hwerþurh ha tohurten eiþer frommard oþer ant te hali gastes fur cwencheþ hwen þe brondes þurh wreaþþe beoþ isundret forþi halden ham i luve feaste togederes ant ne beo ham nawt of hwen þe feond blawe nomeliche ȝef monie beon iveiet somet ant wel wiþ luve ontende þah þe ancre on hire meidnes for openliche gultes legge penitence to þe preost noþeleater schriven ham hwen neod is ah eaver þah wiþ leave ȝef ha ne cunnen nawt þe metegraces seggen in hare stude bivoren ant ant efter mete alswa ant a mare ant segge þus on ende feader sune hali gast an almihti godd ȝeove ure dame his grace se lengre se mare ant leve hire ant us ba neomen god ende forȝelde alle þe us god doþ ant milci hare sawle þe us god idon habbeþ hare sawle ant alle cristene sawles bitweone mel ne gruseli nawt nowþer frut ne oþerhwet ne drinken bute leave ant te leave beo liht in al þet nis sunne ed te mete na word oþer lut ant teo stille alswa efter þe ancre complie aþet prime ne don na þing ne seggen hwerþurh hire silence mahe beon isturbet nan ancre servant ne ahte bi rihte to easkin iset hure bute mete ant claþ þet ha mei flutte bi ant godes milce ne misleve nan godd hwetse tide of þe ancre þet he hire trukie þe meidnes wiþuten ȝef ha serviþ þe ancre alswa as ha ahen hare hure schal beon þe hehe blisse of heovene hwase haveþ ehe of hope toward se heh hure gleadliche wule ha servin ant lihtliche alle wa ant alle teone þolien wiþ eise ant wiþ este ne buþ me nawt blisse ȝe ancres ahen þis leaste stucche reden to ower wummen euche wike eanes aþet ha hit cunnen ant muche neod is þet ȝe neomen to ham muche ȝeme for ȝe mahen muchel beon þurh ham igodet ant iwurset on oþer half ȝef þet ha sungiþ þurh ower ȝemeles ȝe schule beo bicleopet þe rof bivore þe hehe deme ant forþi as ow is muche neod ant ham ȝet mare ȝeornliche leareþ ham to halden hare riwle ba for ow ant for hamseolf liþeliche ant luveliche for swuch ah wummone lare to beonne luvelich ant liþe ant selþwenne sturne ba is riht þet ha ow dreden ant luvien ant þah þet ter beo eaver mare of luve þen of drede þenne schal hit wel fearen me schal healden eoli ant win ba i wunden efter godes lare ah mare of softe eoli þen of bitinde win þet is mare of liþe wordes þen of suhinde for þerof kimeþ þinge best þet is luve eie lihtliche ant sweteliche forȝeoveþ ham hare gultes hwen ha ham icnaweþ ant bihateþ bote as forþ as ȝe mahen of mete ant of claþes ant of oþre þinges þet neode of flesch easkeþ beoþ large toward ham þah ȝe nearowe beon ant hearde to ow seolven swa deþ þe wel blaweþ went te nearewe of þe horn to his ahne muþ ant utward þet wide ant ȝe don alswa as ȝe wulleþ þet ower beoden bemin wel ant dremen i drihtines earen nawt ane to ower ahnes ah to alle folkes heale as ure laverd leve þurh þe grace of himseolf þet hit swa mote amen hwen ower sustres meidnes cumeþ to ow to frovre cumeþ to ham to þe þurl earunder ant overunder eanes oþer twien ant gaþ aȝein sone to ower note gastelich ne bivore complie ne sitte ȝe nawt for ham over riht time swa þet hare cume beo na lure of ower religiun ah gastelich biȝete ȝef þer is eani word iseid þet mahte hurten heorte ne beo hit nawt iboren ut ne ibroht to oþer ancre þet is eþhurte to him hit schal beon iseid þe lokeþ ham alle twa niht is inoh þet ei beo edhalden ant þet beo ful seldene ne for heom ne breoke silence ed te wmete ne for blodletunge bute ȝef sum muche god oþer neod hit makie þe ancre ne hire meiden ne plohien nane worldliche gomenes ed te þurle ne ne ticki togederes for ase seiþ seint unwurþe þing is to euch gastelich mon ant nomeliche to ancre euch swuch fleschlich frovre ant hit binimeþ gastelich þet is wiþute met utnume murhþe ant þet is uvel change as is i seid þe ruppe of þis boc redeþ hwen ȝe beoþ eise euche dei leasse oþer mare ich hopie þet hit schal beon ow ȝef ȝe hit redeþ ofte swiþe biheve þurh godes muchele grace elles ich hefde uvele bitohe mi muchele hwile me were leovere godd hit wite do me toward rome þen forte biginnen hit eft forte donne ȝef ȝe findeþ þet ȝe doþ alswa as ȝe redeþ þonckiþ godd ȝeorne ȝef ȝe ne doþ nawt biddeþ godes are ant beoþ umben þeronuven þet ȝe hit bet halden efter ower mihte feader sune hali gast an almihti godd wite ow in his warde he gleadie ow ant frovri ow mine leove sustren ant for al þet ȝe for him dreheþ ant dreaieþ ne ȝeove ow neaver leasse þen al togedere himseolven beo he aa iheiet from world into world aa on ecnesse amen ase ofte as ȝe habbeþ ired eawiht heron greteþ þe leafdi wiþ an for him þet swonc herabuten inoh meaþful ich am þe bidde se lutel iþench on þi writere i þine beoden sumchearre ne beo hit ne se lutel hit turneþ þe to gode þet tu bidest for oþre